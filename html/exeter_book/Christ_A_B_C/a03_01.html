<HTML>
<HEAD>
<TITLE>Christ A, B, C</TITLE>
</HEAD>
<BODY bgcolor="#ffffff" text="#000000">


<CENTER>
<A HREF="../../index.htm">Sacred Texts</A>&nbsp;
<A HREF="../index.htm">Legends and Sagas</A>&nbsp;
<A HREF="http://www.wordgumbo.com/ie/ger/oen/index.htm">WordGumbo: Old English Dictionaries [External Site]</A><BR>
<A HREF="index.htm">Index</A>&nbsp;
<A HREF="a03_02.htm">Next</A>&nbsp;
</CENTER>
<HR>
<h1>Christ A, B, C</h1>
<p><cite>Verse Indeterminate Saxon</cite></p>
<dl compact>
<dt></dt>
<dd>
 &#160; &#160; &#160; &#160;  cyninge.  <br>
&eth;u eart se weallstan  &#160; &#160; &#160; &#160;  &thorn;e &eth;a wyrhtan iu  <br>
wi&eth;wurpon to weorce.  &#160; &#160; &#160; &#160;  Wel &thorn;e gerise&eth;  <br>
&thorn;&aelig;t &thorn;u <b>heafod</b> sie  &#160; &#160; &#160; &#160;  healle m&aelig;rre,  <br>
</dd>
<dt>5</dt>
<dd>
ond gesomnige  &#160; &#160; &#160; &#160;  side weallas  <br>
f&aelig;ste gefoge,  &#160; &#160; &#160; &#160;  flint unbr&aelig;cne,  <br>
&thorn;&aelig;t geond eor&eth;b... ...g eall  &#160; &#160; &#160; &#160;  eagna gesih&thorn;e  <br>
wundrien to worlde  &#160; &#160; &#160; &#160;  wuldres ealdor.  <br>
Gesweotula nu &thorn;urh searocr&aelig;ft  &#160; &#160; &#160; &#160;  &thorn;in sylfes weorc,  <br>
</dd>
<dt>10</dt>
<dd>
so&eth;f&aelig;st, sigorbeorht,  &#160; &#160; &#160; &#160;  ond sona forl<em>&aelig;</em>t  <br>
weall wi&eth; wealle.  &#160; &#160; &#160; &#160;  Nu is &thorn;am weorce &thorn;earf  <br>
&thorn;&aelig;t se <b>cr&aelig;ftga</b> cume  &#160; &#160; &#160; &#160;  ond se cyning sylfa,  <br>
ond &thorn;onne gebete,  &#160; &#160; &#160; &#160;  nu gebrosnad is,  <br>
hus under hrofe.  &#160; &#160; &#160; &#160;  He &thorn;&aelig;t hra gescop,  <br>
</dd>
<dt>15</dt>
<dd>
leomo l&aelig;mena;  &#160; &#160; &#160; &#160;  nu sceal liffrea  <br>
&thorn;one wergan heap  &#160; &#160; &#160; &#160;  wra&thorn;um ahreddan,  <br>
earme from egsan,  &#160; &#160; &#160; &#160;  swa he oft dyde.  <br>
Eala <b>&thorn;u</b> reccend  &#160; &#160; &#160; &#160;  ond &thorn;u riht cyning,  <br>
se &thorn;e locan healde&eth;,  &#160; &#160; &#160; &#160;  lif ontyne&eth;,  <br>
</dd>
<dt>20</dt>
<dd>
eadga... upwegas,  &#160; &#160; &#160; &#160;  o&thorn;rum forwyrne&eth;  <br>
wlitigan wilsi&thorn;es,  &#160; &#160; &#160; &#160;  gif his weorc ne deag.  <br>
Huru we for &thorn;earfe  &#160; &#160; &#160; &#160;  &thorn;as word spreca&eth;,  <br>
ond m... ...gia&eth;  &#160; &#160; &#160; &#160;  &thorn;one &thorn;e mon gescop  <br>
&thorn;&aelig;t he ne ...ete...  &#160; &#160; &#160; &#160;  ...ceose weor&eth;an  <br>
</dd>
<dt>25</dt>
<dd>
cearfulra &thorn;ing,  &#160; &#160; &#160; &#160;  &thorn;e we in carcerne  <br>
sitta&eth; sorgende,  &#160; &#160; &#160; &#160;  sunnan wena&eth;,  <br>
hwonne us liffrea  &#160; &#160; &#160; &#160;  leoht ontyne,  <br>
weor&eth;e ussum mode  &#160; &#160; &#160; &#160;  to mundboran,  <br>
ond &thorn;&aelig;t tydre gewitt  &#160; &#160; &#160; &#160;  tire bewinde,  <br>
</dd>
<dt>30</dt>
<dd>
gedo usic &thorn;&aelig;s wyr&eth;e,  &#160; &#160; &#160; &#160;  &thorn;e he to wuldre forlet,  <br>
&thorn;a <b>we</b> heanlice  &#160; &#160; &#160; &#160;  hweorfan sceoldan  <br>
to &thorn;is enge lond,  &#160; &#160; &#160; &#160;  e&eth;le bescyrede.  <br>
For&thorn;on secgan m&aelig;g,  &#160; &#160; &#160; &#160;  se &eth;e so&eth; sprice&eth;,  <br>
&thorn;&aelig;t he ahredde,  &#160; &#160; &#160; &#160;  &thorn;a forhwyrfed w&aelig;s,  <br>
</dd>
<dt>35</dt>
<dd>
frumcyn fira.  &#160; &#160; &#160; &#160;  W&aelig;s seo f&aelig;mne geong,  <br>
m&aelig;g&eth; manes leas,  &#160; &#160; &#160; &#160;  &thorn;e he him to meder geceas;  <br>
&thorn;&aelig;t w&aelig;s geworden  &#160; &#160; &#160; &#160;  butan weres frigum,  <br>
&thorn;&aelig;t &thorn;urh bearnes gebyrd  &#160; &#160; &#160; &#160;  bryd eacen wear&eth;.  <br>
N&aelig;nig efenlic &thorn;am,  &#160; &#160; &#160; &#160;  &aelig;r ne si&thorn;&thorn;an,  <br>
</dd>
<dt>40</dt>
<dd>
in worlde gewear&eth;  &#160; &#160; &#160; &#160;  wifes gearnung;  <br>
&thorn;&aelig;t degol w&aelig;s,  &#160; &#160; &#160; &#160;  dryhtnes geryne.  <br>
Eal giofu g&aelig;stlic  &#160; &#160; &#160; &#160;  grundsceat geondspreot;  <br>
&thorn;&aelig;r wisna fela  &#160; &#160; &#160; &#160;  wear&eth; inlihted  <br>
lare longsume  &#160; &#160; &#160; &#160;  &thorn;urh lifes fruman  <br>
</dd>
<dt>45</dt>
<dd>
&thorn;e &aelig;r under ho&eth;man  &#160; &#160; &#160; &#160;  biholen l&aelig;gon,  <br>
witgena wo&eth;song,  &#160; &#160; &#160; &#160;  &thorn;a se waldend cwom,  <br>
se &thorn;e reorda gehw&aelig;s  &#160; &#160; &#160; &#160;  ryne gemicla&eth;  <br>
&eth;ara &thorn;e geneahhe  &#160; &#160; &#160; &#160;  noman scyppendes  <br>
&thorn;urh <b>horscne</b>  &#160; &#160; &#160; &#160;  had hergan willa&eth;.  <br>
</dd>
<dt>50</dt>
<dd>
Eala sibbe gesih&eth;,  &#160; &#160; &#160; &#160;  sancta Hierusalem,  <br>
cynestola cyst,  &#160; &#160; &#160; &#160;  Cristes burglond,  <br>
engla e&thorn;elstol,  &#160; &#160; &#160; &#160;  ond &thorn;a ane in &thorn;e  <br>
saule so&eth;f&aelig;stra  &#160; &#160; &#160; &#160;  simle geresta&eth;,  <br>
wuldrum hremge.  &#160; &#160; &#160; &#160;  N&aelig;fre wommes tacn  <br>
</dd>
<dt>55</dt>
<dd>
in &thorn;am eardgearde  &#160; &#160; &#160; &#160;  eawed weor&thorn;e&eth;,  <br>
ac &thorn;e firina gehwylc  &#160; &#160; &#160; &#160;  feor abuge&eth;,  <br>
w&aelig;rg&eth;o ond gewinnes.  &#160; &#160; &#160; &#160;  Bist to wuldre full  <br>
halgan hyhtes,  &#160; &#160; &#160; &#160;  swa &thorn;u gehaten eart.  <br>
Sioh nu sylfa &thorn;e geond  &#160; &#160; &#160; &#160;  &thorn;as sidan gesceaft,  <br>
</dd>
<dt>60</dt>
<dd>
swylce rodores hrof  &#160; &#160; &#160; &#160;  rume geondwlitan  <br>
ymb healfa gehwone,  &#160; &#160; &#160; &#160;  hu &thorn;ec heofones cyning  <br>
si&eth;e gesece&eth;,  &#160; &#160; &#160; &#160;  ond sylf cyme&eth;,  <br>
nime&eth; eard in &thorn;e,  &#160; &#160; &#160; &#160;  swa hit &aelig;r gefyrn  <br>
witgan wisf&aelig;ste  &#160; &#160; &#160; &#160;  wordum s&aelig;gdon,  <br>
</dd>
<dt>65</dt>
<dd>
cy&eth;don Cristes gebyrd,  &#160; &#160; &#160; &#160;  cw&aelig;don &thorn;e to frofre,  <br>
burga betlicast.  &#160; &#160; &#160; &#160;  Nu is &thorn;&aelig;t bearn cymen,  <br>
aw&aelig;cned to wyrpe  &#160; &#160; &#160; &#160;  weorcum Ebrea,  <br>
bringe&eth; blisse &thorn;e,  &#160; &#160; &#160; &#160;  benda onlyse&eth;  <br>
ni&thorn;um <b>genedde.</b>  &#160; &#160; &#160; &#160;  Nearo&thorn;earfe conn,  <br>
</dd>
<dt>70</dt>
<dd>
hu se earma sceal  &#160; &#160; &#160; &#160;  are gebidan.  <br>
Eala wifa wynn  &#160; &#160; &#160; &#160;  geond wuldres &thorn;rym,  <br>
f&aelig;mne freolicast  &#160; &#160; &#160; &#160;  ofer ealne foldan sceat  <br>
&thorn;&aelig;s &thorn;e &aelig;fre sundbuend  &#160; &#160; &#160; &#160;  secgan hyrdon,  <br>
arece us &thorn;&aelig;t geryne  &#160; &#160; &#160; &#160;  &thorn;&aelig;t &thorn;e of roderum cwom,  <br>
</dd>
<dt>75</dt>
<dd>
hu &thorn;u eacnunge  &#160; &#160; &#160; &#160;  &aelig;fre onfenge  <br>
bearnes &thorn;urh gebyrde,  &#160; &#160; &#160; &#160;  ond &thorn;one gebedscipe  <br>
&aelig;fter monwisan  &#160; &#160; &#160; &#160;  mod ne cu&eth;es.  <br>
Ne we so&eth;lice  &#160; &#160; &#160; &#160;  swylc ne gefrugnan  <br>
in &aelig;rdagum  &#160; &#160; &#160; &#160;  &aelig;fre gelimpan,  <br>
</dd>
<dt>80</dt>
<dd>
&thorn;&aelig;t &eth;u in sundurgiefe  &#160; &#160; &#160; &#160;  swylce befenge,  <br>
ne we &thorn;&aelig;re wyrde  &#160; &#160; &#160; &#160;  wenan &thorn;urfon  <br>
toweard in tide.  &#160; &#160; &#160; &#160;  Huru treow in &thorn;e  <br>
weor&eth;licu wunade,  &#160; &#160; &#160; &#160;  nu &thorn;u wuldres &thorn;rym  <br>
bosme geb&aelig;re,  &#160; &#160; &#160; &#160;  ond no gebrosnad wear&eth;  <br>
</dd>
<dt>85</dt>
<dd>
m&aelig;g&eth;had se micla.  &#160; &#160; &#160; &#160;  Swa eal manna bearn  <br>
sorgum sawa&eth;,  &#160; &#160; &#160; &#160;  swa eft ripa&eth;,  <br>
cenna&eth; to cwealme.  &#160; &#160; &#160; &#160;  Cw&aelig;&eth; sio eadge m&aelig;g  <br>
symle sigores full,  &#160; &#160; &#160; &#160;  sancta Maria:  <br>
"Hw&aelig;t is &thorn;eos wundrung  &#160; &#160; &#160; &#160;  &thorn;e ge wafia&eth;,  <br>
</dd>
<dt>90</dt>
<dd>
ond geomrende  &#160; &#160; &#160; &#160;  geh&thorn;um m&aelig;na&eth;,  <br>
sunu Solim<em>&aelig;</em>  &#160; &#160; &#160; &#160;  somod his dohtor?  <br>
Fricga&eth; &thorn;urh fyrwet  &#160; &#160; &#160; &#160;  hu ic f&aelig;mnan had,  <br>
mund minne geheold,  &#160; &#160; &#160; &#160;  ond eac modor gewear&eth;  <br>
m&aelig;re meotudes suna.  &#160; &#160; &#160; &#160;  For&thorn;an &thorn;&aelig;t monnum nis  <br>
</dd>
<dt>95</dt>
<dd>
cu&eth; geryne,  &#160; &#160; &#160; &#160;  ac Crist onwrah  <br>
in Dauides  &#160; &#160; &#160; &#160;  dyrre m&aelig;gan  <br>
&thorn;&aelig;t is Euan scyld  &#160; &#160; &#160; &#160;  eal forpynded,  <br>
w&aelig;rg&eth;a aworpen,  &#160; &#160; &#160; &#160;  ond gewuldrad is  <br>
se heanra had.  &#160; &#160; &#160; &#160;  Hyht is onfangen  <br>
</dd>
<dt>100</dt>
<dd>
&thorn;&aelig;t nu bletsung mot  &#160; &#160; &#160; &#160;  b&aelig;m gem&aelig;ne,  <br>
werum ond wifum,  &#160; &#160; &#160; &#160;  a to worulde for&eth;  <br>
in &thorn;am uplican  &#160; &#160; &#160; &#160;  engla dreame  <br>
mid so&eth;f&aelig;der  &#160; &#160; &#160; &#160;  symle wunian."  <br>
Eala earendel,  &#160; &#160; &#160; &#160;  engla beorhtast,  <br>
</dd>
<dt>105</dt>
<dd>
ofer middangeard  &#160; &#160; &#160; &#160;  monnum sended,  <br>
ond so&eth;f&aelig;sta  &#160; &#160; &#160; &#160;  sunnan leoma,  <br>
torht ofer tunglas,  &#160; &#160; &#160; &#160;  &thorn;u tida gehwane  <br>
of sylfum &thorn;e  &#160; &#160; &#160; &#160;  symle inlihtes!  <br>
Swa &thorn;u, god of gode  &#160; &#160; &#160; &#160;  gearo acenned,  <br>
</dd>
<dt>110</dt>
<dd>
sunu so&thorn;an f&aelig;der,  &#160; &#160; &#160; &#160;  swegles in wuldre  <br>
butan anginne  &#160; &#160; &#160; &#160;  &aelig;fre w&aelig;re,  <br>
swa &thorn;ec nu for &thorn;earfum  &#160; &#160; &#160; &#160;  &thorn;in agen geweorc  <br>
bide&eth; &thorn;urh byldo,  &#160; &#160; &#160; &#160;  &thorn;&aelig;t &thorn;u &thorn;a beorhtan us  <br>
sunnan onsende,  &#160; &#160; &#160; &#160;  ond &thorn;e sylf cyme  <br>
</dd>
<dt>115</dt>
<dd>
&thorn;&aelig;t &eth;u inleohte  &#160; &#160; &#160; &#160;  &thorn;a &thorn;e longe &aelig;r,  <br>
&thorn;rosme be&thorn;eahte  &#160; &#160; &#160; &#160;  ond in &thorn;eostrum her,  <br>
s&aelig;ton sinneahtes;  &#160; &#160; &#160; &#160;  synnum bifealdne  <br>
deorc dea&thorn;es sceadu  &#160; &#160; &#160; &#160;  dreogan sceoldan.  <br>
Nu we hyhtfulle  &#160; &#160; &#160; &#160;  h&aelig;lo gelyfa&eth;  <br>
</dd>
<dt>120</dt>
<dd>
&thorn;urh &thorn;&aelig;t word godes  &#160; &#160; &#160; &#160;  weorodum brungen,  <br>
&thorn;e on frym&eth;e w&aelig;s  &#160; &#160; &#160; &#160;  f&aelig;der &aelig;lmihtigum  <br>
efenece mid god,  &#160; &#160; &#160; &#160;  ond nu eft gewear&eth;  <br>
fl&aelig;sc firena leas,  &#160; &#160; &#160; &#160;  &thorn;&aelig;t seo f&aelig;mne geb&aelig;r  <br>
geomrum to geoce.  &#160; &#160; &#160; &#160;  God w&aelig;s mid us  <br>
</dd>
<dt>125</dt>
<dd>
gesewen butan synnum;  &#160; &#160; &#160; &#160;  somod eardedon  <br>
mihtig meotudes bearn  &#160; &#160; &#160; &#160;  ond se monnes sunu  <br>
ge&thorn;w&aelig;re on &thorn;eode.  &#160; &#160; &#160; &#160;  We &thorn;&aelig;s &thorn;onc magon  <br>
secgan sigedryhtne  &#160; &#160; &#160; &#160;  symle bi gewyrhtum,  <br>
&thorn;&aelig;s &thorn;e he hine sylfne us  &#160; &#160; &#160; &#160;  sendan wolde.  <br>
</dd>
<dt>130</dt>
<dd>
Eala g&aelig;sta god,  &#160; &#160; &#160; &#160;  hu &thorn;u gleawlice  <br>
mid noman ryhte  &#160; &#160; &#160; &#160;  nemned w&aelig;re  <br>
Emmanuhel,  &#160; &#160; &#160; &#160;  swa hit engel gecw&aelig;&eth;  <br>
&aelig;rest on Ebresc!  &#160; &#160; &#160; &#160;  &thorn;&aelig;t is <b>eft</b> gereht,  <br>
rume bi gerynum:  &#160; &#160; &#160; &#160;  "Nu is rodera weard,  <br>
</dd>
<dt>135</dt>
<dd>
god sylfa mid us."  &#160; &#160; &#160; &#160;  Swa &thorn;&aelig;t gomele gefyrn  <br>
ealra cyninga cyning  &#160; &#160; &#160; &#160;  ond &thorn;one cl&aelig;nan eac  <br>
sacerd so&eth;lice  &#160; &#160; &#160; &#160;  s&aelig;gdon toweard,  <br>
swa se m&aelig;ra iu,  &#160; &#160; &#160; &#160;  Melchisedech,  <br>
gleaw in g&aelig;ste  &#160; &#160; &#160; &#160;  god&thorn;rym onwrah  <br>
</dd>
<dt>140</dt>
<dd>
eces alwaldan.  &#160; &#160; &#160; &#160;  Se w&aelig;s &aelig; bringend,  <br>
lara l&aelig;dend,  &#160; &#160; &#160; &#160;  &thorn;am longe his  <br>
hyhtan hidercyme,  &#160; &#160; &#160; &#160;  swa him gehaten w&aelig;s,  <br>
&thorn;&aelig;tte sunu meotudes  &#160; &#160; &#160; &#160;  sylfa wolde  <br>
gef&aelig;lsian  &#160; &#160; &#160; &#160;  foldan m&aelig;g&eth;e,  <br>
</dd>
<dt>145</dt>
<dd>
swylce grundas eac  &#160; &#160; &#160; &#160;  g&aelig;stes m&aelig;gne  <br>
si&thorn;e gesecan.  &#160; &#160; &#160; &#160;  Nu hie softe &thorn;&aelig;s  <br>
bidon in bendum  &#160; &#160; &#160; &#160;  hwonne bearn godes  <br>
cwome to cearigum.  &#160; &#160; &#160; &#160;  For&thorn;on cw&aelig;don swa,  <br>
suslum gesl&aelig;hte:  &#160; &#160; &#160; &#160;  "Nu &thorn;u sylfa cum,  <br>
</dd>
<dt>150</dt>
<dd>
heofones heahcyning.  &#160; &#160; &#160; &#160;  Bring us h&aelig;lolif,  <br>
werigum wite&thorn;eowum,  &#160; &#160; &#160; &#160;  wope forcymenum,  <br>
bitrum brynetearum.  &#160; &#160; &#160; &#160;  Is seo bot gelong  <br>
eal &aelig;t &thorn;e anum  &#160; &#160; &#160; &#160;  ...... ofer&thorn;earfum.  <br>
H&aelig;ftas hygegeomre  &#160; &#160; &#160; &#160;  hider ...es;  <br>
</dd>
<dt>155</dt>
<dd>
ne l&aelig;t &thorn;e behindan,  &#160; &#160; &#160; &#160;  &thorn;onne &thorn;u heonan cyrre,  <br>
m&aelig;nigo &thorn;us micle,  &#160; &#160; &#160; &#160;  ac &thorn;u miltse on us  <br>
gecy&eth; cynelice,  &#160; &#160; &#160; &#160;  Crist nergende,  <br>
wuldres &aelig;&thorn;eling,  &#160; &#160; &#160; &#160;  ne l&aelig;t awyrgde ofer us  <br>
onwald agan.  &#160; &#160; &#160; &#160;  L&aelig;f us ecne gefean  <br>
</dd>
<dt>160</dt>
<dd>
wuldres &thorn;ines,  &#160; &#160; &#160; &#160;  &thorn;&aelig;t &thorn;ec weor&eth;ien,  <br>
weoroda wuldorcyning,  &#160; &#160; &#160; &#160;  &thorn;a &thorn;u geworhtes &aelig;r  <br>
hondum &thorn;inum.  &#160; &#160; &#160; &#160;  &thorn;u in heannissum  <br>
wunast wideferh  &#160; &#160; &#160; &#160;  mid waldend f&aelig;der."  <br>
"Eala Ioseph min,  &#160; &#160; &#160; &#160;  Iacobes bearn,  <br>
</dd>
<dt>165</dt>
<dd>
m&aelig;g Dauides,  &#160; &#160; &#160; &#160;  m&aelig;ran cyninges,  <br>
nu &thorn;u freode scealt  &#160; &#160; &#160; &#160;  f&aelig;ste ged&aelig;lan,  <br>
al&aelig;tan lufan mine!"  &#160; &#160; &#160; &#160;  "Ic lungre eam  <br>
deope gedrefed,  &#160; &#160; &#160; &#160;  dome bereafod,  <br>
for&eth;on ic worn for &thorn;e  &#160; &#160; &#160; &#160;  worde h&aelig;bbe  <br>
</dd>
<dt>170</dt>
<dd>
sidra sorga  &#160; &#160; &#160; &#160;  ond sarcwida,  <br>
hearmes gehyred,  &#160; &#160; &#160; &#160;  ond me hosp spreca&eth;,  <br>
tornworda fela.  &#160; &#160; &#160; &#160;  Ic tearas sceal  <br>
geotan geomormod.  &#160; &#160; &#160; &#160;  God ea&thorn;e m&aelig;g  <br>
geh&aelig;lan hygesorge  &#160; &#160; &#160; &#160;  heortan minre,  <br>
</dd>
<dt>175</dt>
<dd>
afrefran feasceaftne.  &#160; &#160; &#160; &#160;  Eala f&aelig;mne geong,  <br>
m&aelig;g&eth; Maria!"  &#160; &#160; &#160; &#160;  Hw&aelig;t bemurnest &eth;u,  <br>
cleopast cearigende?  &#160; &#160; &#160; &#160;  Ne ic culpan in &thorn;e,  <br>
incan &aelig;nigne,  &#160; &#160; &#160; &#160;  &aelig;fre onfunde,  <br>
womma geworhtra,  &#160; &#160; &#160; &#160;  ond &thorn;u &thorn;a word spricest  <br>
</dd>
<dt>180</dt>
<dd>
swa &thorn;u sylfa sie  &#160; &#160; &#160; &#160;  synna gehwylcre  <br>
firena gefylled."  &#160; &#160; &#160; &#160;  Ic to fela h&aelig;bbe  <br>
&thorn;&aelig;s byrdscypes  &#160; &#160; &#160; &#160;  bealwa onfongen!  <br>
Hu m&aelig;g ic ladigan  &#160; &#160; &#160; &#160;  la&thorn;an spr&aelig;ce,  <br>
o&thorn;&thorn;e ondsware  &#160; &#160; &#160; &#160;  &aelig;nige findan  <br>
</dd>
<dt>185</dt>
<dd>
wra&thorn;um towi&thorn;ere?  &#160; &#160; &#160; &#160;  Is &thorn;&aelig;t wide cu&eth;  <br>
&thorn;&aelig;t ic of &thorn;am torhtan  &#160; &#160; &#160; &#160;  temple dryhtnes  <br>
onfeng freolice  &#160; &#160; &#160; &#160;  f&aelig;mnan cl&aelig;ne,  <br>
womma lease,  &#160; &#160; &#160; &#160;  ond nu gehwyrfed is  <br>
&thorn;urh nathwylces.  &#160; &#160; &#160; &#160;  Me naw&thorn;er deag,  <br>
</dd>
<dt>190</dt>
<dd>
secge ne swige.  &#160; &#160; &#160; &#160;  Gif ic so&eth; sprece,  <br>
&thorn;onne sceal Dauides  &#160; &#160; &#160; &#160;  dohtor sweltan,  <br>
stanum astyrfed.  &#160; &#160; &#160; &#160;  Gen strengre is  <br>
&thorn;&aelig;t ic mor&thorn;or hele;  &#160; &#160; &#160; &#160;  scyle manswara,  <br>
la&thorn; leoda gehwam  &#160; &#160; &#160; &#160;  lifgan si&thorn;&thorn;an,  <br>
</dd>
<dt>195</dt>
<dd>
fraco&eth; in folcum."  &#160; &#160; &#160; &#160;  &thorn;a seo f&aelig;mne onwrah  <br>
ryhtgeryno,  &#160; &#160; &#160; &#160;  ond &thorn;us reordade:  <br>
"So&eth; ic secge  &#160; &#160; &#160; &#160;  &thorn;urh sunu meotudes,  <br>
g&aelig;sta geocend,  &#160; &#160; &#160; &#160;  &thorn;&aelig;t ic gen ne conn  <br>
&thorn;urh gem&aelig;cscipe  &#160; &#160; &#160; &#160;  monnes ower,  <br>
</dd>
<dt>200</dt>
<dd>
&aelig;nges on eor&eth;an,  &#160; &#160; &#160; &#160;  ac me eaden wear&eth;,  <br>
geongre in geardum,  &#160; &#160; &#160; &#160;  &thorn;&aelig;t me Gabrihel,  <br>
heofones heagengel,  &#160; &#160; &#160; &#160;  h&aelig;lo gebodade.  <br>
S&aelig;gde so&eth;lice  &#160; &#160; &#160; &#160;  &thorn;&aelig;t me swegles g&aelig;st  <br>
leoman onlyhte,  &#160; &#160; &#160; &#160;  sceolde ic lifes &thorn;rym  <br>
</dd>
<dt>205</dt>
<dd>
geberan, beorhtne sunu,  &#160; &#160; &#160; &#160;  bearn eacen godes,  <br>
torhtes <b>tirfruman.</b>  &#160; &#160; &#160; &#160;  Nu ic his tempel eam  <br>
gefremed butan facne,  &#160; &#160; &#160; &#160;  in me frofre g&aelig;st  <br>
geeardode.  &#160; &#160; &#160; &#160;  Nu &thorn;u ealle forl&aelig;t  <br>
sare sorgceare.  &#160; &#160; &#160; &#160;  Saga ecne &thorn;onc  <br>
</dd>
<dt>210</dt>
<dd>
m&aelig;rum meotodes sunu  &#160; &#160; &#160; &#160;  &thorn;&aelig;t ic his modor gewear&eth;,  <br>
f&aelig;mne for&eth; se&thorn;eah,  &#160; &#160; &#160; &#160;  ond &thorn;u f&aelig;der cweden  <br>
woruldcund bi wene;  &#160; &#160; &#160; &#160;  sceolde witedom  <br>
in him sylfum beon  &#160; &#160; &#160; &#160;  so&eth;e gefylled."  <br>
Eala &thorn;u so&eth;a  &#160; &#160; &#160; &#160;  ond &thorn;u sibsuma  <br>
</dd>
<dt>215</dt>
<dd>
ealra cyninga cyning,  &#160; &#160; &#160; &#160;  Crist &aelig;lmihtig,  <br>
hu &thorn;u &aelig;r w&aelig;re  &#160; &#160; &#160; &#160;  eallum geworden  <br>
worulde &thorn;rymmum  &#160; &#160; &#160; &#160;  mid &thorn;inne wuldorf&aelig;der  <br>
cild acenned  &#160; &#160; &#160; &#160;  &thorn;urh his cr&aelig;ft ond meaht!  <br>
Nis &aelig;nig nu  &#160; &#160; &#160; &#160;  eorl under lyfte,  <br>
</dd>
<dt>220</dt>
<dd>
secg searo&thorn;oncol,  &#160; &#160; &#160; &#160;  to &thorn;&aelig;s swi&eth;e gleaw  <br>
&thorn;e &thorn;&aelig;t asecgan m&aelig;ge  &#160; &#160; &#160; &#160;  sundbuendum,  <br>
areccan mid ryhte,  &#160; &#160; &#160; &#160;  hu &thorn;e rodera weard  <br>
&aelig;t frym&eth;e genom  &#160; &#160; &#160; &#160;  him to freobearne.  <br>
&thorn;&aelig;t w&aelig;s &thorn;ara &thorn;inga  &#160; &#160; &#160; &#160;  &thorn;e her &thorn;eoda cynn  <br>
</dd>
<dt>225</dt>
<dd>
gefrugnen mid folcum  &#160; &#160; &#160; &#160;  &aelig;t fruman &aelig;rest  <br>
geworden under wolcnum,  &#160; &#160; &#160; &#160;  &thorn;&aelig;t witig god,  <br>
lifes ordfruma,  &#160; &#160; &#160; &#160;  leoht ond &thorn;ystro  <br>
ged&aelig;lde dryhtlice,  &#160; &#160; &#160; &#160;  ond him w&aelig;s domes geweald,  <br>
ond &thorn;a wisan abead  &#160; &#160; &#160; &#160;  weoroda ealdor:  <br>
</dd>
<dt>230</dt>
<dd>
"Nu sie geworden for&thorn;  &#160; &#160; &#160; &#160;  a to widan feore  <br>
leoht, lixende gefea,  &#160; &#160; &#160; &#160;  lifgendra gehwam  <br>
&thorn;e in cneorissum  &#160; &#160; &#160; &#160;  cende weor&eth;en."  <br>
Ond &thorn;a sona gelomp,  &#160; &#160; &#160; &#160;  &thorn;a hit swa sceolde,  <br>
leoma leohtade  &#160; &#160; &#160; &#160;  leoda m&aelig;g&thorn;um,  <br>
</dd>
<dt>235</dt>
<dd>
torht mid tunglum,  &#160; &#160; &#160; &#160;  &aelig;fter &thorn;on tida bigong.  <br>
Sylfa sette  &#160; &#160; &#160; &#160;  &thorn;&aelig;t &thorn;u sunu w&aelig;re  <br>
efeneardigende  &#160; &#160; &#160; &#160;  mid &thorn;inne engan frean  <br>
&aelig;r&thorn;on oht &thorn;isses  &#160; &#160; &#160; &#160;  &aelig;fre gewurde.  <br>
&thorn;u eart seo snyttro  &#160; &#160; &#160; &#160;  &thorn;e &thorn;as sidan gesceaft  <br>
</dd>
<dt>240</dt>
<dd>
mid &thorn;i waldende  &#160; &#160; &#160; &#160;  worhtes ealle.  <br>
For&thorn;on nis &aelig;nig &thorn;&aelig;s horsc,  &#160; &#160; &#160; &#160;  ne &thorn;&aelig;s hygecr&aelig;ftig,  <br>
&thorn;e &thorn;in fromcyn m&aelig;ge  &#160; &#160; &#160; &#160;  fira bearnum  <br>
sweotule gese&thorn;an.  &#160; &#160; &#160; &#160;  Cum, nu, sigores weard,  <br>
meotod moncynnes,  &#160; &#160; &#160; &#160;  ond &thorn;ine <b>miltse</b> her  <br>
</dd>
<dt>245</dt>
<dd>
arf&aelig;st ywe!  &#160; &#160; &#160; &#160;  Us is eallum neod  <br>
&thorn;&aelig;t we &thorn;in medrencynn  &#160; &#160; &#160; &#160;  motan cunnan,  <br>
ryhtgeryno,  &#160; &#160; &#160; &#160;  nu we areccan ne m&aelig;gon  <br>
&thorn;&aelig;t f&aelig;drencynn  &#160; &#160; &#160; &#160;  fier owihte.  <br>
&thorn;u &thorn;isne middangeard  &#160; &#160; &#160; &#160;  milde geblissa  <br>
</dd>
<dt>250</dt>
<dd>
&thorn;urh &eth;inne hercyme,  &#160; &#160; &#160; &#160;  h&aelig;lende Crist,  <br>
ond &thorn;a gyldnan geatu,  &#160; &#160; &#160; &#160;  &thorn;e in geardagum  <br>
ful longe &aelig;r  &#160; &#160; &#160; &#160;  bilocen stodan,  <br>
heofona heahfrea,  &#160; &#160; &#160; &#160;  hat ontynan,  <br>
ond usic &thorn;onne gesece  &#160; &#160; &#160; &#160;  &thorn;urh &thorn;in sylfes gong  <br>
</dd>
<dt>255</dt>
<dd>
ea&eth;mod to eor&thorn;an.  &#160; &#160; &#160; &#160;  Us is &thorn;inra arna &thorn;earf!  <br>
Hafa&eth; se awyrgda  &#160; &#160; &#160; &#160;  wulf tostenced,  <br>
deor d&aelig;dscua,  &#160; &#160; &#160; &#160;  dryhten, &thorn;in eowde,  <br>
wide towrecene.  &#160; &#160; &#160; &#160;  &thorn;&aelig;t &eth;u, waldend, &aelig;r  <br>
blode gebohtes,  &#160; &#160; &#160; &#160;  &thorn;&aelig;t se bealofulla  <br>
</dd>
<dt>260</dt>
<dd>
hyne&eth; heardlice,  &#160; &#160; &#160; &#160;  ond him on h&aelig;ft nime&eth;  <br>
ofer usse nioda lust.  &#160; &#160; &#160; &#160;  For&thorn;on we, nergend, &thorn;e  <br>
bidda&eth; geornlice  &#160; &#160; &#160; &#160;  breostgehygdum  <br>
&thorn;&aelig;t &thorn;u hr&aelig;dlice  &#160; &#160; &#160; &#160;  helpe gefremme  <br>
wergum wreccan,  &#160; &#160; &#160; &#160;  &thorn;&aelig;t se wites bona  <br>
</dd>
<dt>265</dt>
<dd>
in helle grund  &#160; &#160; &#160; &#160;  hean gedreose,  <br>
ond &thorn;in hondgeweorc,  &#160; &#160; &#160; &#160;  h&aelig;le&thorn;a scyppend,  <br>
mote arisan  &#160; &#160; &#160; &#160;  ond on ryht cuman  <br>
to &thorn;am upcundan  &#160; &#160; &#160; &#160;  &aelig;&thorn;elan rice,  <br>
&thorn;onan us &aelig;r &thorn;urh synlust  &#160; &#160; &#160; &#160;  se swearta g&aelig;st  <br>
</dd>
<dt>270</dt>
<dd>
forteah ond fortylde,  &#160; &#160; &#160; &#160;  &thorn;&aelig;t we, tires wone,  <br>
a butan ende  &#160; &#160; &#160; &#160;  sculon erm&thorn;u dreogan,  <br>
butan &thorn;u usic &thorn;on ofostlicor,  &#160; &#160; &#160; &#160;  ece dryhten,  <br>
&aelig;t &thorn;am leodscea&thorn;an,  &#160; &#160; &#160; &#160;  lifgende god,  <br>
helm alwihta,  &#160; &#160; &#160; &#160;  hreddan wille.  <br>
</dd>
<dt>275</dt>
<dd>
Eala &thorn;u m&aelig;ra  &#160; &#160; &#160; &#160;  middangeardes  <br>
seo cl&aelig;neste  &#160; &#160; &#160; &#160;  cwen ofer eor&thorn;an  <br>
&thorn;ara &thorn;e gewurde  &#160; &#160; &#160; &#160;  to widan feore,  <br>
hu &thorn;ec mid ryhte  &#160; &#160; &#160; &#160;  ealle reordberend  <br>
hata&eth; ond secga&eth;,  &#160; &#160; &#160; &#160;  h&aelig;le&eth; geond foldan,  <br>
</dd>
<dt>280</dt>
<dd>
bli&thorn;e mode,  &#160; &#160; &#160; &#160;  &thorn;&aelig;t &thorn;u bryd sie  <br>
&thorn;&aelig;s selestan  &#160; &#160; &#160; &#160;  swegles bryttan.  <br>
Swylce &thorn;a hyhstan  &#160; &#160; &#160; &#160;  on heofonum eac,  <br>
Cristes &thorn;egnas,  &#160; &#160; &#160; &#160;  cwe&thorn;a&eth; ond singa&eth;  <br>
&thorn;&aelig;t &thorn;u sie hl&aelig;fdige  &#160; &#160; &#160; &#160;  halgum meahtum  <br>
</dd>
<dt>285</dt>
<dd>
wuldorweorudes,  &#160; &#160; &#160; &#160;  ond <b>worldcundra</b>  <br>
hada under heofonum,  &#160; &#160; &#160; &#160;  ond helwara.  <br>
For&thorn;on &thorn;u &thorn;&aelig;t ana  &#160; &#160; &#160; &#160;  ealra monna  <br>
ge&thorn;ohtest &thorn;rymlice,  &#160; &#160; &#160; &#160;  &thorn;risthycgende,  <br>
&thorn;&aelig;t &thorn;u &thorn;inne m&aelig;g&eth;had  &#160; &#160; &#160; &#160;  meotude brohtes,  <br>
</dd>
<dt>290</dt>
<dd>
sealdes butan synnum.  &#160; &#160; &#160; &#160;  Nan swylc ne cwom  <br>
&aelig;nig o&thorn;er  &#160; &#160; &#160; &#160;  ofer ealle men,  <br>
bryd beaga hroden,  &#160; &#160; &#160; &#160;  &thorn;e &thorn;a beorhtan lac  <br>
to heofonhame  &#160; &#160; &#160; &#160;  hlutre mode  <br>
si&thorn;&thorn;an sende.  &#160; &#160; &#160; &#160;  For&eth;on heht sigores fruma  <br>
</dd>
<dt>295</dt>
<dd>
his heahbodan  &#160; &#160; &#160; &#160;  hider gefleogan  <br>
of his m&aelig;gen&thorn;rymme  &#160; &#160; &#160; &#160;  ond &thorn;e meahta sped  <br>
snude cy&eth;an,  &#160; &#160; &#160; &#160;  &thorn;&aelig;t &thorn;u sunu dryhtnes  <br>
&thorn;urh cl&aelig;ne gebyrd  &#160; &#160; &#160; &#160;  cennan sceolde  <br>
monnum to miltse,  &#160; &#160; &#160; &#160;  ond &thorn;e, Maria, for&eth;  <br>
</dd>
<dt>300</dt>
<dd>
efne unwemme  &#160; &#160; &#160; &#160;  a <b>gehealdan.</b>  <br>
Eac we &thorn;&aelig;t gefrugnon,  &#160; &#160; &#160; &#160;  &thorn;&aelig;t gefyrn bi &thorn;e  <br>
so&eth;f&aelig;st s&aelig;gde  &#160; &#160; &#160; &#160;  sum wo&eth;bora  <br>
in ealddagum,  &#160; &#160; &#160; &#160;  Esaias,  <br>
&thorn;&aelig;t he w&aelig;re gel&aelig;ded  &#160; &#160; &#160; &#160;  &thorn;&aelig;t he lifes gesteald  <br>
</dd>
<dt>305</dt>
<dd>
in &thorn;am ecan ham  &#160; &#160; &#160; &#160;  eal sceawode.  <br>
Wlat &thorn;a swa <b>wisf&aelig;st</b>  &#160; &#160; &#160; &#160;  witga geond &thorn;eodland  <br>
o&thorn;&thorn;&aelig;t he gestarode  &#160; &#160; &#160; &#160;  &thorn;&aelig;r gesta&thorn;elad w&aelig;s  <br>
&aelig;&thorn;elic ingong.  &#160; &#160; &#160; &#160;  Eal w&aelig;s gebunden  <br>
deoran since  &#160; &#160; &#160; &#160;  duru orm&aelig;te,  <br>
</dd>
<dt>310</dt>
<dd>
wundurclommum bewri&thorn;en.  &#160; &#160; &#160; &#160;  Wende swi&eth;e  <br>
&thorn;&aelig;t &aelig;nig elda  &#160; &#160; &#160; &#160;  &aelig;fre <b>ne</b> meahte  <br>
swa f&aelig;stlice  &#160; &#160; &#160; &#160;  forescyttelsas  <br>
on ecnesse  &#160; &#160; &#160; &#160;  o <b>inhebban,</b>  <br>
o&thorn;&thorn;e &eth;&aelig;s ceasterhlides  &#160; &#160; &#160; &#160;  clustor onlucan,  <br>
</dd>
<dt>315</dt>
<dd>
&aelig;r him godes engel  &#160; &#160; &#160; &#160;  &thorn;urh gl&aelig;dne ge&thorn;onc  <br>
&thorn;a wisan onwrah  &#160; &#160; &#160; &#160;  ond &thorn;&aelig;t word acw&aelig;&eth;:  <br>
"Ic &thorn;e m&aelig;g secgan  &#160; &#160; &#160; &#160;  &thorn;&aelig;t so&eth; gewear&eth;  <br>
&thorn;&aelig;t &eth;as gyldnan gatu  &#160; &#160; &#160; &#160;  giet sume si&thorn;e  <br>
god sylf wile  &#160; &#160; &#160; &#160;  g&aelig;stes m&aelig;gne  <br>
</dd>
<dt>320</dt>
<dd>
gef&aelig;lsian,  &#160; &#160; &#160; &#160;  f&aelig;der &aelig;lmihtig,  <br>
ond &thorn;urh &thorn;a f&aelig;stan locu  &#160; &#160; &#160; &#160;  foldan neosan,  <br>
ond hio &thorn;onne &aelig;fter him  &#160; &#160; &#160; &#160;  ece <b>stonda&eth;</b>  <br>
simle singales  &#160; &#160; &#160; &#160;  swa beclysed  <br>
&thorn;&aelig;t n&aelig;nig o&thorn;er,  &#160; &#160; &#160; &#160;  nym&eth;e nergend god,  <br>
</dd>
<dt>325</dt>
<dd>
hy &aelig;fre ma  &#160; &#160; &#160; &#160;  eft onluce&eth;."  <br>
Nu &thorn;&aelig;t is gefylled  &#160; &#160; &#160; &#160;  &thorn;&aelig;t se froda &thorn;a  <br>
mid eagum &thorn;&aelig;r  &#160; &#160; &#160; &#160;  on wlatade.  <br>
&thorn;u eart &thorn;&aelig;t wealldor,  &#160; &#160; &#160; &#160;  &thorn;urh &thorn;e waldend frea  <br>
&aelig;ne on &thorn;as eor&eth;an  &#160; &#160; &#160; &#160;  ut si&eth;ade,  <br>
</dd>
<dt>330</dt>
<dd>
ond efne swa &thorn;ec gemette,  &#160; &#160; &#160; &#160;  meahtum gehrodene,  <br>
cl&aelig;ne ond gecorene,  &#160; &#160; &#160; &#160;  Crist &aelig;lmihtig.  <br>
Swa &eth;e &aelig;fter him  &#160; &#160; &#160; &#160;  engla &thorn;eoden  <br>
eft unm&aelig;le  &#160; &#160; &#160; &#160;  &aelig;lces &thorn;inges  <br>
lio&thorn;uc&aelig;gan bileac,  &#160; &#160; &#160; &#160;  lifes brytta.  <br>
</dd>
<dt>335</dt>
<dd>
Iowa us nu &thorn;a are  &#160; &#160; &#160; &#160;  &thorn;e se engel &thorn;e,  <br>
godes spelboda,  &#160; &#160; &#160; &#160;  Gabriel brohte.  <br>
Huru &thorn;&aelig;s bidda&eth;  &#160; &#160; &#160; &#160;  burgsittende  <br>
&thorn;&aelig;t &eth;u &thorn;a frofre  &#160; &#160; &#160; &#160;  folcum cy&eth;e,  <br>
&thorn;inre sylfre sunu.  &#160; &#160; &#160; &#160;  Si&thorn;&thorn;an we <b>motan</b>  <br>
</dd>
<dt>340</dt>
<dd>
anmodlice  &#160; &#160; &#160; &#160;  ealle hyhtan,  <br>
nu we on &thorn;&aelig;t bearn foran  &#160; &#160; &#160; &#160;  breostum staria&eth;.  <br>
Ge&thorn;inga us nu  &#160; &#160; &#160; &#160;  &thorn;ristum wordum  <br>
&thorn;&aelig;t he us ne l&aelig;te  &#160; &#160; &#160; &#160;  leng owihte  <br>
in &thorn;isse dea&eth;dene  &#160; &#160; &#160; &#160;  gedwolan hyran,  <br>
</dd>
<dt>345</dt>
<dd>
ac &thorn;&aelig;t he usic geferge  &#160; &#160; &#160; &#160;  in f&aelig;der rice,  <br>
&thorn;&aelig;r we sorglease  &#160; &#160; &#160; &#160;  si&thorn;&thorn;an motan  <br>
wunigan in wuldre  &#160; &#160; &#160; &#160;  mid weoroda god.  <br>
Eala &thorn;u halga  &#160; &#160; &#160; &#160;  heofona dryhten,  <br>
&thorn;u mid f&aelig;der &thorn;inne  &#160; &#160; &#160; &#160;  gefyrn w&aelig;re  <br>
</dd>
<dt>350</dt>
<dd>
efenwesende  &#160; &#160; &#160; &#160;  in &thorn;am &aelig;&thorn;elan ham.  <br>
N&aelig;s &aelig;nig &thorn;a giet  &#160; &#160; &#160; &#160;  engel geworden,  <br>
ne &thorn;&aelig;s miclan  &#160; &#160; &#160; &#160;  m&aelig;gen&thorn;rymmes nan  <br>
&eth;e in roderum up  &#160; &#160; &#160; &#160;  rice biwitiga&eth;,  <br>
&thorn;eodnes &thorn;ry&eth;gesteald  &#160; &#160; &#160; &#160;  ond his &thorn;egnunga,  <br>
</dd>
<dt>355</dt>
<dd>
&thorn;a &thorn;u &aelig;rest w&aelig;re  &#160; &#160; &#160; &#160;  mid &thorn;one ecan frean  <br>
sylf settende  &#160; &#160; &#160; &#160;  &thorn;as sidan gesceaft,  <br>
brade brytengrundas.  &#160; &#160; &#160; &#160;  B&aelig;m inc is gem&aelig;ne  <br>
heahg&aelig;st hleof&aelig;st.  &#160; &#160; &#160; &#160;  We &thorn;e, h&aelig;lend Crist,  <br>
&thorn;urh ea&eth;medu  &#160; &#160; &#160; &#160;  ealle bidda&eth;  <br>
</dd>
<dt>360</dt>
<dd>
&thorn;&aelig;t &thorn;u gehyre  &#160; &#160; &#160; &#160;  h&aelig;fta stefne,  <br>
&thorn;inra <b>nied&thorn;iowa,</b>  &#160; &#160; &#160; &#160;  nergende god,  <br>
hu we sind geswencte  &#160; &#160; &#160; &#160;  &thorn;urh ure sylfra gewill.  <br>
Habba&eth; wr&aelig;cm&aelig;cgas  &#160; &#160; &#160; &#160;  wergan g&aelig;stas,  <br>
hetlen helscea&thorn;a,  &#160; &#160; &#160; &#160;  hearde <b>genyrwad,</b>  <br>
</dd>
<dt>365</dt>
<dd>
gebunden bealorapum.  &#160; &#160; &#160; &#160;  Is seo bot gelong  <br>
eall &aelig;t &thorn;e anum,  &#160; &#160; &#160; &#160;  ece dryhten.  <br>
Hreowcearigum help,  &#160; &#160; &#160; &#160;  &thorn;&aelig;t &thorn;in hidercyme  <br>
afrefre feasceafte,  &#160; &#160; &#160; &#160;  &thorn;eah we f&aelig;h&thorn;o wi&eth; &thorn;ec  <br>
&thorn;urh firena lust  &#160; &#160; &#160; &#160;  gefremed h&aelig;bben.  <br>
</dd>
<dt>370</dt>
<dd>
Ara nu onbehtum  &#160; &#160; &#160; &#160;  ond usse yrm&thorn;a ge&thorn;enc,  <br>
hu <b>we</b> tealtriga&eth;  &#160; &#160; &#160; &#160;  tydran mode,  <br>
hwearfia&eth; heanlice.  &#160; &#160; &#160; &#160;  Cym nu, h&aelig;le&thorn;a cyning,  <br>
ne lata to lange.  &#160; &#160; &#160; &#160;  Us is lissa &thorn;earf,  <br>
&thorn;&aelig;t &thorn;u us ahredde  &#160; &#160; &#160; &#160;  ond us h&aelig;logiefe  <br>
</dd>
<dt>375</dt>
<dd>
so&eth;f&aelig;st sylle,  &#160; &#160; &#160; &#160;  &thorn;&aelig;t we si&thorn;&thorn;an for&eth;  <br>
&thorn;a sellan &thorn;ing  &#160; &#160; &#160; &#160;  symle moten  <br>
ge&thorn;eon on &thorn;eode,  &#160; &#160; &#160; &#160;  &thorn;inne willan.  <br>
Eala seo wlitige,  &#160; &#160; &#160; &#160;  weor&eth;mynda full,  <br>
heah ond halig,  &#160; &#160; &#160; &#160;  heofoncund &thorn;rynes,  <br>
</dd>
<dt>380</dt>
<dd>
brade geblissad  &#160; &#160; &#160; &#160;  geond brytenwongas  <br>
&thorn;a mid ryhte sculon  &#160; &#160; &#160; &#160;  reordberende,  <br>
earme eor&eth;ware  &#160; &#160; &#160; &#160;  ealle m&aelig;gene  <br>
hergan healice,  &#160; &#160; &#160; &#160;  nu us h&aelig;lend god  <br>
w&aelig;rf&aelig;st onwrah  &#160; &#160; &#160; &#160;  &thorn;&aelig;t we hine witan moton.  <br>
</dd>
<dt>385</dt>
<dd>
For&thorn;on hy, d&aelig;dhw&aelig;te,  &#160; &#160; &#160; &#160;  dome geswi&eth;de,  <br>
&thorn;&aelig;t so&eth;f&aelig;ste  &#160; &#160; &#160; &#160;  seraphinnes cynn,  <br>
uppe mid englum  &#160; &#160; &#160; &#160;  a bremende,  <br>
una&thorn;reotendum  &#160; &#160; &#160; &#160;  &thorn;rymmum singa&eth;  <br>
ful healice  &#160; &#160; &#160; &#160;  hludan stefne,  <br>
</dd>
<dt>390</dt>
<dd>
f&aelig;gre feor ond neah.  &#160; &#160; &#160; &#160;  Habba&thorn; folgo&thorn;a  <br>
cyst mid cyninge.  &#160; &#160; &#160; &#160;  Him &thorn;&aelig;t Crist forgeaf,  <br>
&thorn;&aelig;t hy motan his &aelig;twiste  &#160; &#160; &#160; &#160;  eagum brucan  <br>
simle singales,  &#160; &#160; &#160; &#160;  swegle gehyrste,  <br>
weor&eth;ian waldend  &#160; &#160; &#160; &#160;  wide ond side,  <br>
</dd>
<dt>395</dt>
<dd>
ond mid hyra fi&thorn;rum  &#160; &#160; &#160; &#160;  frean &aelig;lmihtges  <br>
onsyne <b>weardia&eth;,</b>  &#160; &#160; &#160; &#160;  ecan dryhtnes,  <br>
ond ymb &thorn;eodenstol  &#160; &#160; &#160; &#160;  &thorn;ringa&eth; georne  <br>
hwylc hyra nehst m&aelig;ge  &#160; &#160; &#160; &#160;  ussum nergende  <br>
flihte lacan  &#160; &#160; &#160; &#160;  fri&eth;geardum in.  <br>
</dd>
<dt>400</dt>
<dd>
Lofia&eth; leoflicne  &#160; &#160; &#160; &#160;  ond in leohte him  <br>
&thorn;a word cwe&thorn;a&eth;,  &#160; &#160; &#160; &#160;  ond wuldria&eth;  <br>
&aelig;&thorn;elne ordfruman  &#160; &#160; &#160; &#160;  ealra gesceafta:  <br>
"Halig eart &thorn;u, halig,  &#160; &#160; &#160; &#160;  heahengla brego,  <br>
so&eth; sigores frea,  &#160; &#160; &#160; &#160;  simle &thorn;u bist halig,  <br>
</dd>
<dt>405</dt>
<dd>
dryhtna dryhten!  &#160; &#160; &#160; &#160;  A &thorn;in dom wuna&eth;  <br>
eor&eth;lic mid &aelig;ldum  &#160; &#160; &#160; &#160;  in &aelig;lce tid  <br>
wide geweor&thorn;ad.  &#160; &#160; &#160; &#160;  &thorn;u eart weoroda god,  <br>
for&thorn;on &thorn;u gefyldest  &#160; &#160; &#160; &#160;  foldan ond rodoras,  <br>
wigendra hleo,  &#160; &#160; &#160; &#160;  wuldres &thorn;ines,  <br>
</dd>
<dt>410</dt>
<dd>
helm alwihta.  &#160; &#160; &#160; &#160;  Sie &thorn;e in heannessum  <br>
ece h&aelig;lo,  &#160; &#160; &#160; &#160;  ond in eor&thorn;an lof,  <br>
beorht mid beornum.  &#160; &#160; &#160; &#160;  &thorn;u gebletsad leofa,  <br>
&thorn;e in dryhtnes noman  &#160; &#160; &#160; &#160;  duge&thorn;um cwome  <br>
heanum to hro&thorn;re.  &#160; &#160; &#160; &#160;  &thorn;e in heah&thorn;um sie  <br>
</dd>
<dt>415</dt>
<dd>
a butan ende  &#160; &#160; &#160; &#160;  ece herenis."  <br>
Eala hw&aelig;t, &thorn;&aelig;t is wr&aelig;clic wrixl  &#160; &#160; &#160; &#160;  in wera life,  <br>
&thorn;&aelig;tte moncynnes  &#160; &#160; &#160; &#160;  milde scyppend  <br>
onfeng &aelig;t f&aelig;mnan  &#160; &#160; &#160; &#160;  fl&aelig;sc unwemme,  <br>
ond sio weres friga  &#160; &#160; &#160; &#160;  <b>wiht</b> ne cu&thorn;e,  <br>
</dd>
<dt>420</dt>
<dd>
ne &thorn;urh s&aelig;d ne cwom  &#160; &#160; &#160; &#160;  sigores agend  <br>
monnes ofer moldan;  &#160; &#160; &#160; &#160;  ac &thorn;&aelig;t w&aelig;s ma cr&aelig;ft  <br>
&thorn;onne hit eor&eth;buend  &#160; &#160; &#160; &#160;  ealle cu&thorn;an  <br>
&thorn;urh geryne,  &#160; &#160; &#160; &#160;  hu he, rodera &thorn;rim,  <br>
heofona heahfrea,  &#160; &#160; &#160; &#160;  helpe gefremede  <br>
</dd>
<dt>425</dt>
<dd>
monna cynne  &#160; &#160; &#160; &#160;  &thorn;urh his modor hrif.  <br>
Ond swa for&eth;gongende  &#160; &#160; &#160; &#160;  folca nergend  <br>
his forgifnesse  &#160; &#160; &#160; &#160;  gumum to helpe  <br>
d&aelig;le&eth; dogra gehwam,  &#160; &#160; &#160; &#160;  dryhten weoroda.  <br>
For&thorn;on we hine domhwate  &#160; &#160; &#160; &#160;  d&aelig;dum ond wordum  <br>
</dd>
<dt>430</dt>
<dd>
hergen holdlice.  &#160; &#160; &#160; &#160;  &thorn;&aelig;t is healic r&aelig;d  <br>
monna gehwylcum  &#160; &#160; &#160; &#160;  &thorn;e gemynd hafa&eth;,  <br>
&thorn;&aelig;t he symle oftost  &#160; &#160; &#160; &#160;  ond inlocast  <br>
ond geornlicost  &#160; &#160; &#160; &#160;  god weor&thorn;ige.  <br>
He him &thorn;&aelig;re lisse  &#160; &#160; &#160; &#160;  lean forgilde&eth;,  <br>
</dd>
<dt>435</dt>
<dd>
se gehalgoda  &#160; &#160; &#160; &#160;  h&aelig;lend sylfa,  <br>
efne in &thorn;am e&eth;le  &#160; &#160; &#160; &#160;  &thorn;&aelig;r he &aelig;r ne cwom,  <br>
in lifgendra  &#160; &#160; &#160; &#160;  londes wynne,  <br>
&thorn;&aelig;r he ges&aelig;lig  &#160; &#160; &#160; &#160;  si&thorn;&thorn;an earda&eth;,  <br>
ealne widan feorh  &#160; &#160; &#160; &#160;  wuna&eth; butan ende. Amen.  <br>
</dd>
<dt>440</dt>
<dd>
Nu &eth;u geornlice  &#160; &#160; &#160; &#160;  g&aelig;stgerynum,  <br>
mon se m&aelig;ra,  &#160; &#160; &#160; &#160;  modcr&aelig;fte sec  <br>
&thorn;urh sefan snyttro,  &#160; &#160; &#160; &#160;  &thorn;&aelig;t &thorn;u so&eth; wite  <br>
hu &thorn;&aelig;t geeode,  &#160; &#160; &#160; &#160;  &thorn;a se &aelig;lmihtiga  <br>
acenned wear&eth;  &#160; &#160; &#160; &#160;  &thorn;urh cl&aelig;nne had,  <br>
</dd>
<dt>445</dt>
<dd>
si&thorn;&thorn;an he Marian,  &#160; &#160; &#160; &#160;  m&aelig;g&eth;a weolman,  <br>
m&aelig;rre meowlan,  &#160; &#160; &#160; &#160;  mundheals geceas,  <br>
&thorn;&aelig;t &thorn;&aelig;r in hwitum  &#160; &#160; &#160; &#160;  hr&aelig;glum gewerede  <br>
englas ne o&eth;eowdun,  &#160; &#160; &#160; &#160;  &thorn;a se &aelig;&thorn;eling cwom,  <br>
beorn in Betlem.  &#160; &#160; &#160; &#160;  Bodan w&aelig;ron gearwe  <br>
</dd>
<dt>450</dt>
<dd>
&thorn;a &thorn;urh hleo&thorn;orcwide  &#160; &#160; &#160; &#160;  hyrdum cy&eth;don,  <br>
s&aelig;gdon so&eth;ne gefean,  &#160; &#160; &#160; &#160;  &thorn;&aelig;tte sunu w&aelig;re  <br>
in middangeard  &#160; &#160; &#160; &#160;  meotudes acenned,  <br>
in Betleme.  &#160; &#160; &#160; &#160;  Hw&aelig;&thorn;re in bocum ne cwi&eth;  <br>
&thorn;&aelig;t hy in hwitum &thorn;&aelig;r  &#160; &#160; &#160; &#160;  hr&aelig;glum o&eth;ywden  <br>
</dd>
<dt>455</dt>
<dd>
in &thorn;a &aelig;&thorn;elan tid,  &#160; &#160; &#160; &#160;  swa hie eft dydon  <br>
&eth;a se brega m&aelig;ra  &#160; &#160; &#160; &#160;  to Bethania,  <br>
&thorn;eoden &thorn;rymf&aelig;st,  &#160; &#160; &#160; &#160;  his &thorn;egna gedryht  <br>
gela&eth;ade, leof weorud.  &#160; &#160; &#160; &#160;  Hy &thorn;&aelig;s lareowes  <br>
on &thorn;am wild&aelig;ge  &#160; &#160; &#160; &#160;  word ne gehyrwdon,  <br>
</dd>
<dt>460</dt>
<dd>
hyra sincgiefan.  &#160; &#160; &#160; &#160;  Sona w&aelig;ron gearwe,  <br>
h&aelig;le&eth; mid hlaford,  &#160; &#160; &#160; &#160;  to &thorn;&aelig;re halgan byrg,  <br>
&thorn;&aelig;r him tacna fela  &#160; &#160; &#160; &#160;  tires brytta  <br>
onwrah, wuldres helm,  &#160; &#160; &#160; &#160;  wordgerynum,  <br>
&aelig;r&thorn;on up stige  &#160; &#160; &#160; &#160;  ancenned sunu,  <br>
</dd>
<dt>465</dt>
<dd>
efenece bearn,  &#160; &#160; &#160; &#160;  agnum f&aelig;der,  <br>
&thorn;&aelig;s ymb feowertig  &#160; &#160; &#160; &#160;  &thorn;e he of foldan &aelig;r  <br>
from dea&eth;e aras,  &#160; &#160; &#160; &#160;  dagena rimes.  <br>
H&aelig;fde &thorn;a gefylled,  &#160; &#160; &#160; &#160;  swa &aelig;r biforan sungon,  <br>
witgena word  &#160; &#160; &#160; &#160;  geond woruld innan  <br>
</dd>
<dt>470</dt>
<dd>
&thorn;urh his &thorn;rowinga.  &#160; &#160; &#160; &#160;  &thorn;egnas heredon,  <br>
lufedun leofwendum  &#160; &#160; &#160; &#160;  lifes agend,  <br>
f&aelig;der frumsceafta.  &#160; &#160; &#160; &#160;  He him f&aelig;gre &thorn;&aelig;s  <br>
leofum gesi&thorn;um  &#160; &#160; &#160; &#160;  lean &aelig;fter geaf,  <br>
ond &thorn;&aelig;t word acw&aelig;&eth;  &#160; &#160; &#160; &#160;  waldend engla,  <br>
</dd>
<dt>475</dt>
<dd>
gefysed, frea mihtig,  &#160; &#160; &#160; &#160;  to f&aelig;der rice:  <br>
"Gefeo&eth; ge on fer&eth;&eth;e!  &#160; &#160; &#160; &#160;  N&aelig;fre ic from hweorfe,  <br>
ac ic lufan symle  &#160; &#160; &#160; &#160;  l&aelig;ste wi&eth; eowic,  <br>
ond eow meaht giefe  &#160; &#160; &#160; &#160;  ond mid wunige,  <br>
awo to ealdre,  &#160; &#160; &#160; &#160;  &thorn;&aelig;t eow &aelig;fre ne bi&eth;  <br>
</dd>
<dt>480</dt>
<dd>
&thorn;urh gife mine  &#160; &#160; &#160; &#160;  godes onsien.  <br>
Fara&eth; nu geond ealne  &#160; &#160; &#160; &#160;  yrmenne grund,  <br>
geond widwegas,  &#160; &#160; &#160; &#160;  weoredum cy&eth;a&eth;,  <br>
bodia&eth; ond brema&eth;  &#160; &#160; &#160; &#160;  beorhtne geleafan,  <br>
ond fulwia&eth;  &#160; &#160; &#160; &#160;  folc under roderum.  <br>
</dd>
<dt>485</dt>
<dd>
Hweorfa&eth; to <b>h&aelig;&thorn;num,</b>  &#160; &#160; &#160; &#160;  hergas breota&thorn;,  <br>
fylla&eth; ond feoga&eth;,  &#160; &#160; &#160; &#160;  feondscype dw&aelig;sca&eth;,  <br>
sibbe sawa&eth;  &#160; &#160; &#160; &#160;  on sefan manna  <br>
&thorn;urh meahta sped.  &#160; &#160; &#160; &#160;  Ic eow mid wunige,  <br>
for&eth; on frofre,  &#160; &#160; &#160; &#160;  ond eow fri&eth;e healde  <br>
</dd>
<dt>490</dt>
<dd>
streng&eth;u sta&thorn;olf&aelig;stre  &#160; &#160; &#160; &#160;  on stowa gehware."  <br>
&eth;a wear&eth; semninga  &#160; &#160; &#160; &#160;  sweg on <b>lyfte</b>  <br>
hlud gehyred.  &#160; &#160; &#160; &#160;  Heofonengla &thorn;reat,  <br>
weorud wlitescyne,  &#160; &#160; &#160; &#160;  wuldres aras,  <br>
cwomun on cor&eth;re.  &#160; &#160; &#160; &#160;  Cyning ure gewat  <br>
</dd>
<dt>495</dt>
<dd>
&thorn;urh &thorn;&aelig;s temples hrof  &#160; &#160; &#160; &#160;  &thorn;&aelig;r hy to segun,  <br>
&thorn;a &thorn;e leofes &thorn;a gen  &#160; &#160; &#160; &#160;  last <b>weardedun</b>  <br>
on &thorn;am &thorn;ingstede,  &#160; &#160; &#160; &#160;  &thorn;egnas gecorene.  <br>
Gesegon hi on heah&thorn;u  &#160; &#160; &#160; &#160;  hlaford stigan,  <br>
godbearn of grundum.  &#160; &#160; &#160; &#160;  Him w&aelig;s geomor sefa  <br>
</dd>
<dt>500</dt>
<dd>
hat &aelig;t heortan,  &#160; &#160; &#160; &#160;  hyge murnende,  <br>
&thorn;&aelig;s &thorn;e hi swa leofne  &#160; &#160; &#160; &#160;  leng ne mostun  <br>
geseon under swegle.  &#160; &#160; &#160; &#160;  Song ahofun  <br>
aras ufancunde,  &#160; &#160; &#160; &#160;  &aelig;&thorn;eling <b>heredun,</b>  <br>
lofedun liffruman,  &#160; &#160; &#160; &#160;  leohte gefegun  <br>
</dd>
<dt>505</dt>
<dd>
&thorn;e of &thorn;&aelig;s h&aelig;lendes  &#160; &#160; &#160; &#160;  heafelan lixte.  <br>
Gesegon hy &aelig;lbeorhte  &#160; &#160; &#160; &#160;  englas twegen  <br>
f&aelig;gre ymb &thorn;&aelig;t frumbearn  &#160; &#160; &#160; &#160;  fr&aelig;twum blican,  <br>
cyninga wuldor.  &#160; &#160; &#160; &#160;  Cleopedon of heah&thorn;u  <br>
wordum wr&aelig;tlicum  &#160; &#160; &#160; &#160;  ofer wera mengu  <br>
</dd>
<dt>510</dt>
<dd>
beorhtan reorde:  &#160; &#160; &#160; &#160;  "Hw&aelig;t bida&eth; ge,  <br>
Galilesce  &#160; &#160; &#160; &#160;  guman on hwearfte?  <br>
Nu ge sweotule geseo&eth;  &#160; &#160; &#160; &#160;  so&eth;ne dryhten  <br>
on swegl faran;  &#160; &#160; &#160; &#160;  sigores agend  <br>
wile up heonan  &#160; &#160; &#160; &#160;  eard gestigan,  <br>
</dd>
<dt>515</dt>
<dd>
&aelig;&thorn;elinga ord,  &#160; &#160; &#160; &#160;  mid &thorn;as engla gedryht,  <br>
ealra folca fruma,  &#160; &#160; &#160; &#160;  f&aelig;der e&thorn;elstoll.  <br>
We mid &thorn;yslice  &#160; &#160; &#160; &#160;  &thorn;reate willa&eth;  <br>
ofer heofona gehlidu  &#160; &#160; &#160; &#160;  hlaford fergan  <br>
to &thorn;&aelig;re beorhtan byrg  &#160; &#160; &#160; &#160;  mid &thorn;as bli&eth;an <b>gedryht,</b>  <br>
</dd>
<dt>520</dt>
<dd>
ealra sigebearna  &#160; &#160; &#160; &#160;  &thorn;&aelig;t seleste  <br>
ond &aelig;&thorn;eleste,  &#160; &#160; &#160; &#160;  &thorn;e ge her on staria&eth;  <br>
ond in frofre geseo&eth;  &#160; &#160; &#160; &#160;  fr&aelig;twum blican.  <br>
Wile eft swa &thorn;eah  &#160; &#160; &#160; &#160;  eor&eth;an m&aelig;g&eth;e  <br>
sylfa gesecan  &#160; &#160; &#160; &#160;  side herge,  <br>
</dd>
<dt>525</dt>
<dd>
ond &thorn;onne gedeman  &#160; &#160; &#160; &#160;  d&aelig;da gehwylce  <br>
&thorn;ara &eth;e gefremedon  &#160; &#160; &#160; &#160;  folc under roderum."  <br>
&eth;a w&aelig;s wuldres weard  &#160; &#160; &#160; &#160;  wolcnum <b>bifongen,</b>  <br>
heahengla cyning,  &#160; &#160; &#160; &#160;  ofer hrofas upp,  <br>
haligra helm.  &#160; &#160; &#160; &#160;  Hyht w&aelig;s geniwad,  <br>
</dd>
<dt>530</dt>
<dd>
blis in burgum,  &#160; &#160; &#160; &#160;  &thorn;urh &thorn;&aelig;s beornes cyme.  <br>
Ges&aelig;t sigehremig  &#160; &#160; &#160; &#160;  on &thorn;a swi&thorn;ran hand  <br>
ece eadfruma  &#160; &#160; &#160; &#160;  agnum f&aelig;der.  <br>
Gewitan him &thorn;a gongan  &#160; &#160; &#160; &#160;  to Hierusalem  <br>
h&aelig;le&eth; hygerofe,  &#160; &#160; &#160; &#160;  in &thorn;a halgan burg,  <br>
</dd>
<dt>535</dt>
<dd>
geomormode,  &#160; &#160; &#160; &#160;  &thorn;onan hy god nyhst  <br>
up stigende  &#160; &#160; &#160; &#160;  eagum segun,  <br>
hyra wilgifan.  &#160; &#160; &#160; &#160;  &thorn;&aelig;r w&aelig;s wopes hring,  <br>
torne bitolden;  &#160; &#160; &#160; &#160;  w&aelig;s seo treowlufu  <br>
hat &aelig;t heortan,  &#160; &#160; &#160; &#160;  <b>hre&eth;er</b> innan weoll,  <br>
</dd>
<dt>540</dt>
<dd>
beorn breostsefa.  &#160; &#160; &#160; &#160;  Bidon ealle &thorn;&aelig;r  <br>
&thorn;egnas &thorn;rymfulle  &#160; &#160; &#160; &#160;  &thorn;eodnes gehata  <br>
in &thorn;&aelig;re torhtan  &#160; &#160; &#160; &#160;  byrig tyn niht &thorn;a gen,  <br>
swa him sylf bibead  &#160; &#160; &#160; &#160;  swegles agend,  <br>
&aelig;r&thorn;on up stige  &#160; &#160; &#160; &#160;  ealles waldend  <br>
</dd>
<dt>545</dt>
<dd>
on heofona gehyld.  &#160; &#160; &#160; &#160;  Hwite cwoman  <br>
eorla eadgiefan  &#160; &#160; &#160; &#160;  englas togeanes.  <br>
&eth;&aelig;t is wel cweden,  &#160; &#160; &#160; &#160;  swa gewritu secga&eth;,  <br>
&thorn;&aelig;t him albeorhte  &#160; &#160; &#160; &#160;  englas togeanes  <br>
in &thorn;a halgan tid  &#160; &#160; &#160; &#160;  heapum cwoman,  <br>
</dd>
<dt>550</dt>
<dd>
sigan on swegle.  &#160; &#160; &#160; &#160;  &thorn;a w&aelig;s symbla m&aelig;st  <br>
geworden in wuldre.  &#160; &#160; &#160; &#160;  Wel &thorn;&aelig;t gedafena&eth;  <br>
&thorn;&aelig;t to &thorn;&aelig;re blisse,  &#160; &#160; &#160; &#160;  beorhte gewerede,  <br>
in &thorn;&aelig;s &thorn;eodnes burg  &#160; &#160; &#160; &#160;  &thorn;egnas cwoman,  <br>
weorud wlitescyne.  &#160; &#160; &#160; &#160;  Gesegon wilcuman  <br>
</dd>
<dt>555</dt>
<dd>
on heahsetle  &#160; &#160; &#160; &#160;  heofones waldend,  <br>
folca feorhgiefan,  &#160; &#160; &#160; &#160;  fr&aelig;twum ealles waldend  <br>
middangeardes  &#160; &#160; &#160; &#160;  ond m&aelig;gen&thorn;rymmes.  <br>
"Hafa&eth; nu se halga  &#160; &#160; &#160; &#160;  helle bireafod  <br>
ealles &thorn;&aelig;s gafoles  &#160; &#160; &#160; &#160;  &thorn;e hi geardagum  <br>
</dd>
<dt>560</dt>
<dd>
in &thorn;&aelig;t orlege  &#160; &#160; &#160; &#160;  unryhte swealg.  <br>
Nu sind forcumene  &#160; &#160; &#160; &#160;  ond in cwicsusle  <br>
gehynde ond geh&aelig;fte,  &#160; &#160; &#160; &#160;  in helle grund  <br>
dugu&thorn;um bid&aelig;led,  &#160; &#160; &#160; &#160;  deofla cempan.  <br>
Ne meahtan wi&thorn;erbrogan  &#160; &#160; &#160; &#160;  wige spowan,  <br>
</dd>
<dt>565</dt>
<dd>
w&aelig;pna wyrpum,  &#160; &#160; &#160; &#160;  si&thorn;&thorn;an wuldres cyning,  <br>
heofonrices helm,  &#160; &#160; &#160; &#160;  hilde gefremede  <br>
wi&thorn; his ealdfeondum  &#160; &#160; &#160; &#160;  anes meahtum,  <br>
&thorn;&aelig;r he of h&aelig;fte ahlod  &#160; &#160; &#160; &#160;  hu&thorn;a m&aelig;ste  <br>
of feonda byrig,  &#160; &#160; &#160; &#160;  folces unrim,  <br>
</dd>
<dt>570</dt>
<dd>
&thorn;isne ilcan &thorn;reat  &#160; &#160; &#160; &#160;  &thorn;e ge her on staria&eth;.  <br>
Wile nu gesecan  &#160; &#160; &#160; &#160;  sawla nergend  <br>
g&aelig;sta giefstol,  &#160; &#160; &#160; &#160;  godes agen bearn,  <br>
&aelig;fter gu&eth;plegan.  &#160; &#160; &#160; &#160;  Nu ge geare cunnon  <br>
hw&aelig;t se hlaford is  &#160; &#160; &#160; &#160;  se &thorn;isne here l&aelig;de&eth;,  <br>
</dd>
<dt>575</dt>
<dd>
nu ge fromlice  &#160; &#160; &#160; &#160;  freondum togeanes  <br>
gonga&eth; gl&aelig;dmode.  &#160; &#160; &#160; &#160;  Geatu, ontyna&eth;!  <br>
Wile in to eow  &#160; &#160; &#160; &#160;  ealles waldend,  <br>
cyning on ceastre,  &#160; &#160; &#160; &#160;  cor&eth;re ne lytle,  <br>
fyrnweorca fruma,  &#160; &#160; &#160; &#160;  folc gel&aelig;dan  <br>
</dd>
<dt>580</dt>
<dd>
in dreama dream,  &#160; &#160; &#160; &#160;  &eth;e he on deoflum genom  <br>
&thorn;urh his sylfes sygor.  &#160; &#160; &#160; &#160;  Sib sceal gem&aelig;ne  <br>
englum ond &aelig;ldum  &#160; &#160; &#160; &#160;  a for&eth; heonan  <br>
wesan wideferh.  &#160; &#160; &#160; &#160;  W&aelig;r is &aelig;tsomne  <br>
godes ond monna,  &#160; &#160; &#160; &#160;  g&aelig;sthalig treow,  <br>
</dd>
<dt>585</dt>
<dd>
lufu, lifes hyht,  &#160; &#160; &#160; &#160;  ond ealles leohtes gefea."  <br>
Hw&aelig;t, we nu gehyrdan  &#160; &#160; &#160; &#160;  hu &thorn;&aelig;t h&aelig;lubearn  <br>
&thorn;urh his hydercyme  &#160; &#160; &#160; &#160;  hals eft forgeaf,  <br>
gefreode ond gefreo&thorn;ade  &#160; &#160; &#160; &#160;  folc under wolcnum,  <br>
m&aelig;re meotudes sunu,  &#160; &#160; &#160; &#160;  &thorn;&aelig;t nu monna gehwylc  <br>
</dd>
<dt>590</dt>
<dd>
cwic &thorn;endan her <b>wuna&eth;,</b>  &#160; &#160; &#160; &#160;  geceosan mot  <br>
swa helle hien&thorn;u  &#160; &#160; &#160; &#160;  swa heofones m&aelig;r&thorn;u,  <br>
swa &thorn;&aelig;t leohte leoht  &#160; &#160; &#160; &#160;  swa &eth;a la&thorn;an niht,  <br>
swa &thorn;rymmes &thorn;r&aelig;ce  &#160; &#160; &#160; &#160;  swa &thorn;ystra wr&aelig;ce,  <br>
swa mid dryhten dream  &#160; &#160; &#160; &#160;  swa mid deoflum hream,  <br>
</dd>
<dt>595</dt>
<dd>
swa wite mid wra&thorn;um  &#160; &#160; &#160; &#160;  swa wuldor mid arum,  <br>
swa lif swa dea&eth;,  &#160; &#160; &#160; &#160;  swa him leofre bi&eth;  <br>
to gefremmanne,  &#160; &#160; &#160; &#160;  &thorn;enden fl&aelig;sc ond g&aelig;st  <br>
wunia&eth; in worulde.  &#160; &#160; &#160; &#160;  Wuldor &thorn;&aelig;s age  <br>
&thorn;rynysse &thorn;rym,  &#160; &#160; &#160; &#160;  &thorn;onc butan ende!  <br>
</dd>
<dt>600</dt>
<dd>
&eth;&aelig;t is &thorn;&aelig;s wyr&eth;e  &#160; &#160; &#160; &#160;  &thorn;&aelig;tte wer&thorn;eode  <br>
secgen dryhtne &thorn;onc  &#160; &#160; &#160; &#160;  dugu&eth;a gehwylcre  <br>
&thorn;e us si&eth; ond &aelig;r  &#160; &#160; &#160; &#160;  simle gefremede  <br>
&thorn;urh monigfealdra  &#160; &#160; &#160; &#160;  m&aelig;gna geryno.  <br>
He us &aelig;t giefe&eth;  &#160; &#160; &#160; &#160;  ond &aelig;hta sped,  <br>
</dd>
<dt>605</dt>
<dd>
welan ofer widlond,  &#160; &#160; &#160; &#160;  ond weder li&thorn;e  <br>
under swegles hleo.  &#160; &#160; &#160; &#160;  Sunne ond mona,  <br>
&aelig;&thorn;elast tungla  &#160; &#160; &#160; &#160;  eallum scina&eth;,  <br>
heofoncondelle,  &#160; &#160; &#160; &#160;  h&aelig;le&thorn;um on eor&eth;an.  <br>
Dreose&eth; deaw ond ren,  &#160; &#160; &#160; &#160;  dugu&eth;e wecca&thorn;  <br>
</dd>
<dt>610</dt>
<dd>
to feorhnere  &#160; &#160; &#160; &#160;  fira cynne,  <br>
ieca&eth; eor&eth;welan.  &#160; &#160; &#160; &#160;  &thorn;&aelig;s we ealles sculon  <br>
secgan &thorn;onc ond lof  &#160; &#160; &#160; &#160;  &thorn;eodne ussum,  <br>
ond huru &thorn;&aelig;re h&aelig;lo  &#160; &#160; &#160; &#160;  &thorn;e he us to hyhte forgeaf,  <br>
&eth;a he &thorn;a yrmp&eth;u  &#160; &#160; &#160; &#160;  eft oncyrde  <br>
</dd>
<dt>615</dt>
<dd>
&aelig;t <b>his</b> upstige  &#160; &#160; &#160; &#160;  &thorn;e we &aelig;r drugon,  <br>
ond ge&thorn;ingade  &#160; &#160; &#160; &#160;  &thorn;eodbuendum  <br>
wi&eth; f&aelig;der sw&aelig;sne  &#160; &#160; &#160; &#160;  f&aelig;h&thorn;a m&aelig;ste,  <br>
cyning anboren.  &#160; &#160; &#160; &#160;  Cwide eft onhwearf  <br>
saulum to sibbe,  &#160; &#160; &#160; &#160;  se &thorn;e &aelig;r sungen <b>w&aelig;s</b>  <br>
</dd>
<dt>620</dt>
<dd>
&thorn;urh yrne hyge  &#160; &#160; &#160; &#160;  &aelig;ldum to sorge:  <br>
"Ic &thorn;ec ofer eor&eth;an geworhte,  &#160; &#160; &#160; &#160;  on &thorn;&aelig;re &thorn;u scealt yrm&thorn;um lifgan,  <br>
wunian in gewinne  &#160; &#160; &#160; &#160;  ond wr&aelig;ce dreogan,  <br>
feondum to hro&thorn;or  &#160; &#160; &#160; &#160;  fusleo&eth; galan,  <br>
ond to &thorn;&aelig;re ilcan scealt  &#160; &#160; &#160; &#160;  eft geweor&thorn;an,  <br>
</dd>
<dt>625</dt>
<dd>
wyrmum aweallen,  &#160; &#160; &#160; &#160;  &thorn;onan wites fyr  <br>
of &thorn;&aelig;re eor&eth;an scealt  &#160; &#160; &#160; &#160;  eft gesecan."  <br>
Hw&aelig;t, us &thorn;is se &aelig;&thorn;eling  &#160; &#160; &#160; &#160;  y&eth;re gefremede  <br>
&thorn;a he leomum onfeng  &#160; &#160; &#160; &#160;  ond lichoman,  <br>
monnes magutudre!  &#160; &#160; &#160; &#160;  Si&thorn;&thorn;an meotodes sunu  <br>
</dd>
<dt>630</dt>
<dd>
engla e&thorn;el  &#160; &#160; &#160; &#160;  up gestigan  <br>
wolde, weoroda god,  &#160; &#160; &#160; &#160;  us se willa bicwom  <br>
heanum to helpe  &#160; &#160; &#160; &#160;  on &thorn;a halgan tid.  <br>
Bi &thorn;on giedd awr&aelig;c  &#160; &#160; &#160; &#160;  Iob, swa he cu&eth;e,  <br>
herede helm wera,  &#160; &#160; &#160; &#160;  h&aelig;lend lofede,  <br>
</dd>
<dt>635</dt>
<dd>
ond mid siblufan  &#160; &#160; &#160; &#160;  sunu waldendes  <br>
freonoman cende,  &#160; &#160; &#160; &#160;  ond hine fugel nemde,  <br>
&thorn;one Iudeas  &#160; &#160; &#160; &#160;  ongietan ne meahtan  <br>
in &eth;&aelig;re godcundan  &#160; &#160; &#160; &#160;  g&aelig;stes streng&eth;u.  <br>
W&aelig;s &thorn;&aelig;s fugles flyht  &#160; &#160; &#160; &#160;  feondum on eor&thorn;an  <br>
</dd>
<dt>640</dt>
<dd>
dyrne ond degol,  &#160; &#160; &#160; &#160;  &thorn;am &thorn;e deorc gewit  <br>
h&aelig;fdon on hre&thorn;re,  &#160; &#160; &#160; &#160;  heortan st&aelig;nne.  <br>
Noldan hi &thorn;a torhtan  &#160; &#160; &#160; &#160;  tacen oncnawan  <br>
&thorn;e him beforan fremede  &#160; &#160; &#160; &#160;  freobearn godes,  <br>
monig <b>mislicu,</b>  &#160; &#160; &#160; &#160;  geond middangeard.  <br>
</dd>
<dt>645</dt>
<dd>
Swa se f&aelig;la fugel  &#160; &#160; &#160; &#160;  flyges cunnode;  <br>
hwilum engla eard  &#160; &#160; &#160; &#160;  up gesohte,  <br>
modig meahtum strang,  &#160; &#160; &#160; &#160;  &thorn;one maran ham,  <br>
hwilum he to eor&thorn;an  &#160; &#160; &#160; &#160;  eft gestylde,  <br>
&thorn;urh g&aelig;stes giefe  &#160; &#160; &#160; &#160;  grundsceat sohte,  <br>
</dd>
<dt>650</dt>
<dd>
wende to worulde.  &#160; &#160; &#160; &#160;  Bi &thorn;on se witga song:  <br>
"He w&aelig;s upp hafen  &#160; &#160; &#160; &#160;  engla f&aelig;&eth;mum  <br>
in his &thorn;a miclan  &#160; &#160; &#160; &#160;  meahta spede,  <br>
heah ond halig,  &#160; &#160; &#160; &#160;  ofer heofona &thorn;rym."  <br>
Ne meahtan &thorn;a &thorn;&aelig;s fugles  &#160; &#160; &#160; &#160;  flyht gecnawan  <br>
</dd>
<dt>655</dt>
<dd>
&thorn;e &thorn;&aelig;s upstiges  &#160; &#160; &#160; &#160;  onds&aelig;c fremedon,  <br>
ond &thorn;&aelig;t ne gelyfdon,  &#160; &#160; &#160; &#160;  &thorn;&aelig;tte liffruma  <br>
in monnes hiw  &#160; &#160; &#160; &#160;  ofer m&aelig;gna &thorn;rym,  <br>
halig from hrusan,  &#160; &#160; &#160; &#160;  ahafen wurde.  <br>
&eth;a us geweor&eth;ade  &#160; &#160; &#160; &#160;  se &thorn;as world gescop,  <br>
</dd>
<dt>660</dt>
<dd>
godes g&aelig;stsunu,  &#160; &#160; &#160; &#160;  ond us giefe sealde,  <br>
uppe mid englum  &#160; &#160; &#160; &#160;  ece sta&thorn;elas,  <br>
ond eac monigfealde  &#160; &#160; &#160; &#160;  modes snyttru  <br>
seow ond sette  &#160; &#160; &#160; &#160;  geond sefan monna.  <br>
Sumum wordla&thorn;e  &#160; &#160; &#160; &#160;  wise sende&eth;  <br>
</dd>
<dt>665</dt>
<dd>
on his modes gemynd  &#160; &#160; &#160; &#160;  &thorn;urh his mu&thorn;es g&aelig;st,  <br>
&aelig;&eth;ele ondgiet.  &#160; &#160; &#160; &#160;  Se m&aelig;g eal fela  <br>
singan ond secgan  &#160; &#160; &#160; &#160;  &thorn;am bi&eth; snyttru cr&aelig;ft  <br>
bifolen on fer&eth;e.  &#160; &#160; &#160; &#160;  Sum m&aelig;g fingrum wel  <br>
hlude fore h&aelig;le&thorn;um  &#160; &#160; &#160; &#160;  hearpan stirgan,  <br>
</dd>
<dt>670</dt>
<dd>
gleobeam gretan.  &#160; &#160; &#160; &#160;  Sum m&aelig;g godcunde  <br>
reccan ryhte &aelig;.  &#160; &#160; &#160; &#160;  Sum m&aelig;g ryne tungla  <br>
secgan, side gesceaft.  &#160; &#160; &#160; &#160;  Sum m&aelig;g searolice  <br>
wordcwide writan.  &#160; &#160; &#160; &#160;  Sumum wiges sped  <br>
giefe&eth; &aelig;t gu&thorn;e,  &#160; &#160; &#160; &#160;  &thorn;onne gargetrum  <br>
</dd>
<dt>675</dt>
<dd>
ofer scildhreadan  &#160; &#160; &#160; &#160;  sceotend senda&eth;,  <br>
flacor flangeweorc.  &#160; &#160; &#160; &#160;  Sum m&aelig;g fromlice  <br>
ofer sealtne s&aelig;  &#160; &#160; &#160; &#160;  sundwudu drifan,  <br>
hreran holm&thorn;r&aelig;ce.  &#160; &#160; &#160; &#160;  Sum m&aelig;g heanne beam  <br>
st&aelig;lgne gestigan.  &#160; &#160; &#160; &#160;  Sum m&aelig;g styled sweord,  <br>
</dd>
<dt>680</dt>
<dd>
w&aelig;pen gewyrcan.  &#160; &#160; &#160; &#160;  Sum con wonga bigong,  <br>
wegas widgielle.  &#160; &#160; &#160; &#160;  Swa se waldend us,  <br>
godbearn on grundum,  &#160; &#160; &#160; &#160;  his giefe brytta&eth;.  <br>
Nyle he &aelig;ngum anum  &#160; &#160; &#160; &#160;  ealle gesyllan  <br>
g&aelig;stes snyttru,  &#160; &#160; &#160; &#160;  &thorn;y l&aelig;s him gielp sce&thorn;&thorn;e  <br>
</dd>
<dt>685</dt>
<dd>
&thorn;urh his anes cr&aelig;ft  &#160; &#160; &#160; &#160;  ofer o&thorn;re for&eth;.  <br>
&eth;us god meahtig  &#160; &#160; &#160; &#160;  geofum unhneawum,  <br>
cyning alwihta,  &#160; &#160; &#160; &#160;  cr&aelig;ftum weor&eth;a&thorn;  <br>
eor&thorn;an tuddor;  &#160; &#160; &#160; &#160;  swylce eadgum bl&aelig;d  <br>
sele&eth; on swegle,  &#160; &#160; &#160; &#160;  sibbe r&aelig;re&thorn;  <br>
</dd>
<dt>690</dt>
<dd>
ece to ealdre  &#160; &#160; &#160; &#160;  engla ond monna;  <br>
swa he his weorc weor&thorn;a&eth;.  &#160; &#160; &#160; &#160;  Bi &thorn;on se witga cw&aelig;&eth;  <br>
&thorn;&aelig;t ah&aelig;fen w&aelig;ren  &#160; &#160; &#160; &#160;  halge gimmas,  <br>
h&aelig;dre heofontungol,  &#160; &#160; &#160; &#160;  healice upp,  <br>
sunne ond mona.  &#160; &#160; &#160; &#160;  Hw&aelig;t sindan &thorn;a  <br>
</dd>
<dt>695</dt>
<dd>
gimmas swa scyne  &#160; &#160; &#160; &#160;  buton god sylfa?  <br>
He is se so&eth;f&aelig;sta  &#160; &#160; &#160; &#160;  sunnan leoma,  <br>
englum ond eor&eth;warum  &#160; &#160; &#160; &#160;  &aelig;&thorn;ele scima.  <br>
Ofer middangeard  &#160; &#160; &#160; &#160;  mona <b>lixe&eth;,</b>  <br>
g&aelig;stlic tungol,  &#160; &#160; &#160; &#160;  swa seo godes circe  <br>
</dd>
<dt>700</dt>
<dd>
&thorn;urh gesomninga  &#160; &#160; &#160; &#160;  so&eth;es ond ryhtes  <br>
beorhte blice&eth;.  &#160; &#160; &#160; &#160;  Swa hit on bocum cwi&thorn;,  <br>
si&thorn;&thorn;an of grundum  &#160; &#160; &#160; &#160;  godbearn astag,  <br>
cyning cl&aelig;nra gehw&aelig;s,  &#160; &#160; &#160; &#160;  &thorn;a seo circe her  <br>
&aelig;fyllendra  &#160; &#160; &#160; &#160;  eahtnysse bad  <br>
</dd>
<dt>705</dt>
<dd>
under h&aelig;&thorn;enra  &#160; &#160; &#160; &#160;  hyrda gewealdum.  <br>
&thorn;&aelig;r &eth;a synscea&eth;an  &#160; &#160; &#160; &#160;  so&thorn;es ne giemdon,  <br>
g&aelig;stes &thorn;earfe,  &#160; &#160; &#160; &#160;  ac hi godes tempel  <br>
br&aelig;can ond b&aelig;rndon,  &#160; &#160; &#160; &#160;  blodgyte worhtan,  <br>
feodan ond fyldon.  &#160; &#160; &#160; &#160;  Hw&aelig;&thorn;re for&eth; bicwom  <br>
</dd>
<dt>710</dt>
<dd>
&thorn;urh g&aelig;stes giefe  &#160; &#160; &#160; &#160;  godes &thorn;egna <b>bl&aelig;d</b>  <br>
&aelig;fter upstige  &#160; &#160; &#160; &#160;  ecan dryhtnes.  <br>
Bi &thorn;on Salomon song,  &#160; &#160; &#160; &#160;  sunu Daui&thorn;es,  <br>
giedda gearosnottor  &#160; &#160; &#160; &#160;  g&aelig;stgerynum,  <br>
waldend wer&thorn;eoda,  &#160; &#160; &#160; &#160;  ond &thorn;&aelig;t word acw&aelig;&eth;:  <br>
</dd>
<dt>715</dt>
<dd>
"Cu&eth; &thorn;&aelig;t geweor&eth;e&eth;,  &#160; &#160; &#160; &#160;  &thorn;&aelig;tte cyning engla,  <br>
meotud meahtum swi&eth;,  &#160; &#160; &#160; &#160;  munt gestylle&eth;,  <br>
gehleape&eth; hea dune,  &#160; &#160; &#160; &#160;  hyllas ond cnollas  <br>
bewri&eth; mid his wuldre,  &#160; &#160; &#160; &#160;  woruld alyse&eth;,  <br>
ealle eor&eth;buend,  &#160; &#160; &#160; &#160;  &thorn;urh &thorn;one &aelig;&thorn;elan styll."  <br>
</dd>
<dt>720</dt>
<dd>
W&aelig;s se forma hlyp  &#160; &#160; &#160; &#160;  &thorn;a he on f&aelig;mnan astag,  <br>
m&aelig;ge&eth; unm&aelig;le,  &#160; &#160; &#160; &#160;  ond &thorn;&aelig;r mennisc hiw  <br>
onfeng butan firenum  &#160; &#160; &#160; &#160;  &thorn;&aelig;t to frofre gewear&eth;  <br>
eallum eor&eth;warum.  &#160; &#160; &#160; &#160;  W&aelig;s se o&thorn;er stiell  <br>
bearnes gebyrda,  &#160; &#160; &#160; &#160;  &thorn;a he in binne w&aelig;s  <br>
</dd>
<dt>725</dt>
<dd>
in cildes hiw  &#160; &#160; &#160; &#160;  cla&thorn;um bewunden,  <br>
ealra &thorn;rymma &thorn;rym.  &#160; &#160; &#160; &#160;  W&aelig;s se &thorn;ridda hlyp,  <br>
rodorcyninges r&aelig;s,  &#160; &#160; &#160; &#160;  &thorn;a he on rode astag,  <br>
f&aelig;der, frofre g&aelig;st.  &#160; &#160; &#160; &#160;  W&aelig;s se feor&eth;a stiell  <br>
in byrgenne,  &#160; &#160; &#160; &#160;  &thorn;a he &thorn;one beam ofgeaf,  <br>
</dd>
<dt>730</dt>
<dd>
fold&aelig;rne f&aelig;st.  &#160; &#160; &#160; &#160;  W&aelig;s se fifta hlyp  <br>
&thorn;a he <b>hellwarena</b>  &#160; &#160; &#160; &#160;  heap forbygde  <br>
in cwicsusle,  &#160; &#160; &#160; &#160;  cyning inne gebond,  <br>
feonda foresprecan,  &#160; &#160; &#160; &#160;  fyrnum teagum,  <br>
gromhydigne,  &#160; &#160; &#160; &#160;  &thorn;&aelig;r he gen lige&eth;  <br>
</dd>
<dt>735</dt>
<dd>
in carcerne  &#160; &#160; &#160; &#160;  clommum gef&aelig;stnad,  <br>
synnum ges&aelig;led.  &#160; &#160; &#160; &#160;  W&aelig;s se siexta hlyp,  <br>
haliges hyhtplega,  &#160; &#160; &#160; &#160;  &thorn;a he to heofonum astag  <br>
on his ealdcy&eth;&eth;e.  &#160; &#160; &#160; &#160;  &thorn;a w&aelig;s engla &thorn;reat  <br>
on &thorn;a halgan tid  &#160; &#160; &#160; &#160;  hleahtre bli&thorn;e  <br>
</dd>
<dt>740</dt>
<dd>
wynnum geworden.  &#160; &#160; &#160; &#160;  Gesawan wuldres &thorn;rym,  <br>
&aelig;&thorn;elinga ord,  &#160; &#160; &#160; &#160;  e&eth;les neosan,  <br>
beorhtra bolda.  &#160; &#160; &#160; &#160;  &thorn;a wear&eth; burgwarum  <br>
eadgum ece gefea  &#160; &#160; &#160; &#160;  &aelig;&thorn;elinges plega.  <br>
&thorn;us her on grundum  &#160; &#160; &#160; &#160;  godes ece bearn  <br>
</dd>
<dt>745</dt>
<dd>
ofer heahhleo&thorn;u  &#160; &#160; &#160; &#160;  hlypum stylde,  <br>
modig &aelig;fter muntum.  &#160; &#160; &#160; &#160;  Swa we men sculon  <br>
heortan gehygdum  &#160; &#160; &#160; &#160;  hlypum styllan  <br>
of m&aelig;gne in m&aelig;gen,  &#160; &#160; &#160; &#160;  m&aelig;r&thorn;um tilgan  <br>
&thorn;&aelig;t we to &thorn;am hyhstan  &#160; &#160; &#160; &#160;  hrofe gestigan  <br>
</dd>
<dt>750</dt>
<dd>
halgum weorcum,  &#160; &#160; &#160; &#160;  &thorn;&aelig;r is hyht ond blis,  <br>
ge&thorn;ungen &thorn;egnweorud.  &#160; &#160; &#160; &#160;  Is us &thorn;earf micel  <br>
&thorn;&aelig;t we mid heortan  &#160; &#160; &#160; &#160;  h&aelig;lo secen,  <br>
&thorn;&aelig;r we mid g&aelig;ste  &#160; &#160; &#160; &#160;  georne gelyfa&eth;  <br>
&thorn;&aelig;t &thorn;&aelig;t h&aelig;lobearn  &#160; &#160; &#160; &#160;  heonan up stige  <br>
</dd>
<dt>755</dt>
<dd>
mid usse lichoman,  &#160; &#160; &#160; &#160;  lifgende god.  <br>
For&thorn;on we a sculon  &#160; &#160; &#160; &#160;  idle lustas,  <br>
synwunde forseon,  &#160; &#160; &#160; &#160;  ond &thorn;&aelig;s sellran gefeon.  <br>
Habba&eth; we us to frofre  &#160; &#160; &#160; &#160;  f&aelig;der on roderum  <br>
&aelig;lmeahtigne.  &#160; &#160; &#160; &#160;  He his aras &thorn;onan,  <br>
</dd>
<dt>760</dt>
<dd>
halig of heah&eth;u,  &#160; &#160; &#160; &#160;  hider onsende&eth;,  <br>
&thorn;a us gescilda&thorn;  &#160; &#160; &#160; &#160;  wi&eth; sce&thorn;&thorn;endra  <br>
<b>eglum</b> earhfarum,  &#160; &#160; &#160; &#160;  &thorn;i l&aelig;s unholdan  <br>
wunde gewyrcen,  &#160; &#160; &#160; &#160;  &thorn;onne wrohtbora  <br>
in folc godes  &#160; &#160; &#160; &#160;  for&eth; onsende&eth;  <br>
</dd>
<dt>765</dt>
<dd>
of his br&aelig;gdbogan  &#160; &#160; &#160; &#160;  biterne str&aelig;l.  <br>
For&thorn;on we f&aelig;ste sculon  &#160; &#160; &#160; &#160;  wi&eth; &thorn;am f&aelig;rscyte  <br>
symle w&aelig;rlice  &#160; &#160; &#160; &#160;  wearde healdan,  <br>
&thorn;y l&aelig;s se attres ord  &#160; &#160; &#160; &#160;  in gebuge,  <br>
biter bordgelac,  &#160; &#160; &#160; &#160;  under banlocan,  <br>
</dd>
<dt>770</dt>
<dd>
feonda f&aelig;rsearo.  &#160; &#160; &#160; &#160;  &thorn;&aelig;t bi&eth; frecne wund,  <br>
blatast benna.  &#160; &#160; &#160; &#160;  Utan us beorgan &thorn;a,  <br>
&thorn;enden we on eor&eth;an  &#160; &#160; &#160; &#160;  eard weardien;  <br>
utan us to f&aelig;der  &#160; &#160; &#160; &#160;  freo&thorn;a wilnian,  <br>
biddan bearn godes  &#160; &#160; &#160; &#160;  ond &thorn;one bli&eth;an g&aelig;st  <br>
</dd>
<dt>775</dt>
<dd>
&thorn;&aelig;t he us gescilde  &#160; &#160; &#160; &#160;  wi&eth; scea&thorn;an w&aelig;pnum,  <br>
la&thorn;ra lygesearwum,  &#160; &#160; &#160; &#160;  se us lif forgeaf,  <br>
leomu, lic ond g&aelig;st.  &#160; &#160; &#160; &#160;  Si him lof symle  <br>
&thorn;urh woruld worulda,  &#160; &#160; &#160; &#160;  wuldor on heofnum.  <br>
Ne &thorn;earf him ondr&aelig;dan  &#160; &#160; &#160; &#160;  deofla str&aelig;las  <br>
</dd>
<dt>780</dt>
<dd>
&aelig;nig on eor&eth;an  &#160; &#160; &#160; &#160;  &aelig;lda cynnes,  <br>
gromra garfare,  &#160; &#160; &#160; &#160;  gif hine god scilde&thorn;,  <br>
dugu&eth;a dryhten.  &#160; &#160; &#160; &#160;  Is &thorn;am dome neah  <br>
&thorn;&aelig;t we gelice sceolon  &#160; &#160; &#160; &#160;  leanum hleotan,  <br>
swa we widefeorh  &#160; &#160; &#160; &#160;  weorcum hlodun  <br>
</dd>
<dt>785</dt>
<dd>
geond sidne grund.  &#160; &#160; &#160; &#160;  Us secga&eth; bec  <br>
hu &aelig;t &aelig;restan  &#160; &#160; &#160; &#160;  eadmod astag  <br>
in middangeard  &#160; &#160; &#160; &#160;  m&aelig;gna goldhord,  <br>
in f&aelig;mnan f&aelig;&eth;m  &#160; &#160; &#160; &#160;  freobearn godes,  <br>
halig of heah&thorn;u.  &#160; &#160; &#160; &#160;  Huru ic wene me  <br>
</dd>
<dt>790</dt>
<dd>
ond eac ondr&aelig;de  &#160; &#160; &#160; &#160;  dom <b>&eth;y</b> re&thorn;ran,  <br>
&eth;onne eft cyme&eth;  &#160; &#160; &#160; &#160;  engla &thorn;eoden,  <br>
&thorn;e ic ne heold teala  &#160; &#160; &#160; &#160;  &thorn;&aelig;t me h&aelig;lend min  <br>
on bocum bibead.  &#160; &#160; &#160; &#160;  Ic &thorn;&aelig;s brogan sceal  <br>
geseon synwr&aelig;ce,  &#160; &#160; &#160; &#160;  &thorn;&aelig;s &thorn;e ic so&eth; talge,  <br>
</dd>
<dt>795</dt>
<dd>
&thorn;&aelig;r monig beo&eth;  &#160; &#160; &#160; &#160;  on gemot <b>l&aelig;ded</b>  <br>
fore onsyne  &#160; &#160; &#160; &#160;  eces deman.  <br>
&thorn;onne &#5811; cwaca&eth;,  &#160; &#160; &#160; &#160;  gehyre&eth; cyning m&aelig;&eth;lan,  <br>
rodera ryhtend,  &#160; &#160; &#160; &#160;  sprecan re&thorn;e word  <br>
&thorn;am &thorn;e him &aelig;r in worulde  &#160; &#160; &#160; &#160;  wace hyrdon,  <br>
</dd>
<dt>800</dt>
<dd>
&thorn;endan &#5795; ond &#5822;  &#160; &#160; &#160; &#160;  y&thorn;ast meahtan  <br>
frofre findan.  &#160; &#160; &#160; &#160;  &thorn;&aelig;r sceal forht monig  <br>
on &thorn;am wongstede  &#160; &#160; &#160; &#160;  werig bidan  <br>
hw&aelig;t him &aelig;fter d&aelig;dum  &#160; &#160; &#160; &#160;  deman wille  <br>
wra&thorn;ra wita.  &#160; &#160; &#160; &#160;  Bi&thorn; se &#5817; sc&aelig;cen  <br>
</dd>
<dt>805</dt>
<dd>
eor&thorn;an fr&aelig;twa.  &#160; &#160; &#160; &#160;  &#5794; w&aelig;s longe  <br>
&#5850; flodum bilocen,  &#160; &#160; &#160; &#160;  lifwynna d&aelig;l,  <br>
&#5831; on foldan.  &#160; &#160; &#160; &#160;  &thorn;onne fr&aelig;twe sculon  <br>
byrnan on b&aelig;le;  &#160; &#160; &#160; &#160;  blac rasette&eth;  <br>
recen reada leg,  &#160; &#160; &#160; &#160;  re&thorn;e scri&thorn;e&eth;  <br>
</dd>
<dt>810</dt>
<dd>
geond woruld wide.  &#160; &#160; &#160; &#160;  Wongas hreosa&eth;,  <br>
burgstede bersta&eth;.  &#160; &#160; &#160; &#160;  Brond bi&eth; on tyhte,  <br>
&aelig;le&eth; ealdgestreon  &#160; &#160; &#160; &#160;  unmurnlice,  <br>
g&aelig;sta gifrast,  &#160; &#160; &#160; &#160;  &thorn;&aelig;t geo guman heoldan,  <br>
&thorn;enden him on eor&thorn;an  &#160; &#160; &#160; &#160;  onmedla w&aelig;s.  <br>
</dd>
<dt>815</dt>
<dd>
For&thorn;on ic leofra gehwone  &#160; &#160; &#160; &#160;  l&aelig;ran wille  <br>
&thorn;&aelig;t he ne ag&aelig;le  &#160; &#160; &#160; &#160;  g&aelig;stes &thorn;earfe,  <br>
ne on gylp geote,  &#160; &#160; &#160; &#160;  &thorn;enden god wille  <br>
&thorn;&aelig;t he her in worulde  &#160; &#160; &#160; &#160;  wunian mote,  <br>
somed si&thorn;ian  &#160; &#160; &#160; &#160;  sawel in lice,  <br>
</dd>
<dt>820</dt>
<dd>
in &thorn;am g&aelig;sthofe.  &#160; &#160; &#160; &#160;  Scyle gumena gehwylc  <br>
on his geardagum  &#160; &#160; &#160; &#160;  georne bi&thorn;encan  <br>
&thorn;&aelig;t us milde bicwom  &#160; &#160; &#160; &#160;  meahta waldend  <br>
&aelig;t &aelig;restan  &#160; &#160; &#160; &#160;  &thorn;urh &thorn;&aelig;s engles word.  <br>
Bi&eth; nu eorneste  &#160; &#160; &#160; &#160;  &thorn;onne eft cyme&eth;,  <br>
</dd>
<dt>825</dt>
<dd>
re&eth;e ond ryhtwis.  &#160; &#160; &#160; &#160;  Rodor bi&eth; onhrered,  <br>
ond &thorn;as miclan gemetu  &#160; &#160; &#160; &#160;  middangeardes  <br>
<b>beofia&eth;</b> &thorn;onne.  &#160; &#160; &#160; &#160;  Beorht cyning leana&eth;  <br>
&thorn;&aelig;s &thorn;e hy on eor&thorn;an  &#160; &#160; &#160; &#160;  eargum d&aelig;dum  <br>
lifdon leahtrum fa.  &#160; &#160; &#160; &#160;  &thorn;&aelig;s hi longe sculon  <br>
</dd>
<dt>830</dt>
<dd>
fer&eth;werige onfon  &#160; &#160; &#160; &#160;  in fyrba&eth;e,  <br>
w&aelig;lmum biwrecene,  &#160; &#160; &#160; &#160;  wra&thorn;lic ondlean,  <br>
&thorn;onne m&aelig;gna cyning  &#160; &#160; &#160; &#160;  on gemot cyme&eth;,  <br>
&thorn;rymma m&aelig;ste.  &#160; &#160; &#160; &#160;  &thorn;eodegsa bi&eth;  <br>
hlud gehyred  &#160; &#160; &#160; &#160;  bi heofonwoman,  <br>
</dd>
<dt>835</dt>
<dd>
cwaniendra cirm,  &#160; &#160; &#160; &#160;  cerge reota&eth;  <br>
fore onsyne  &#160; &#160; &#160; &#160;  eces deman,  <br>
&thorn;a &thorn;e hyra weorcum  &#160; &#160; &#160; &#160;  wace truwia&eth;.  <br>
&eth;&aelig;r bi&thorn; o&eth;ywed  &#160; &#160; &#160; &#160;  egsa mara  <br>
&thorn;onne from frumgesceape  &#160; &#160; &#160; &#160;  gefr&aelig;gen wurde  <br>
</dd>
<dt>840</dt>
<dd>
&aelig;fre on eor&eth;an.  &#160; &#160; &#160; &#160;  &thorn;&aelig;r bi&eth; &aelig;ghwylcum  <br>
synwyrcendra  &#160; &#160; &#160; &#160;  on &thorn;a snudan tid  <br>
leofra micle  &#160; &#160; &#160; &#160;  &thorn;onne eall &thorn;eos l&aelig;ne gesceaft,  <br>
&thorn;&aelig;r he hine sylfne  &#160; &#160; &#160; &#160;  on &thorn;am sige&thorn;reate  <br>
behydan m&aelig;ge,  &#160; &#160; &#160; &#160;  &thorn;onne herga fruma,  <br>
</dd>
<dt>845</dt>
<dd>
&aelig;&thorn;elinga ord,  &#160; &#160; &#160; &#160;  eallum deme&eth;,  <br>
leofum ge la&eth;um,  &#160; &#160; &#160; &#160;  lean &aelig;fter ryhte,  <br>
&thorn;eoda gehwylcre.  &#160; &#160; &#160; &#160;  Is us &thorn;earf micel  <br>
&thorn;&aelig;t we g&aelig;stes wlite  &#160; &#160; &#160; &#160;  &aelig;r &thorn;am gryrebrogan  <br>
on &thorn;as g&aelig;snan tid  &#160; &#160; &#160; &#160;  georne bi&thorn;encen.  <br>
</dd>
<dt>850</dt>
<dd>
Nu is &thorn;on gelicost  &#160; &#160; &#160; &#160;  swa we on laguflode  <br>
ofer cald w&aelig;ter  &#160; &#160; &#160; &#160;  ceolum li&eth;an  <br>
geond sidne s&aelig;,  &#160; &#160; &#160; &#160;  sundhengestum,  <br>
flodwudu fergen.  &#160; &#160; &#160; &#160;  Is &thorn;&aelig;t frecne stream  <br>
y&eth;a oferm&aelig;ta  &#160; &#160; &#160; &#160;  &thorn;e we her on laca&eth;  <br>
</dd>
<dt>855</dt>
<dd>
geond &thorn;as wacan woruld,  &#160; &#160; &#160; &#160;  windge holmas  <br>
ofer deop gelad.  &#160; &#160; &#160; &#160;  W&aelig;s se drohta&eth; strong  <br>
&aelig;r&thorn;on we to londe  &#160; &#160; &#160; &#160;  geliden h&aelig;fdon  <br>
ofer hreone hrycg.  &#160; &#160; &#160; &#160;  &thorn;a us help bicwom,  <br>
&thorn;&aelig;t us to h&aelig;lo  &#160; &#160; &#160; &#160;  hy&thorn;e gel&aelig;dde,  <br>
</dd>
<dt>860</dt>
<dd>
godes g&aelig;stsunu,  &#160; &#160; &#160; &#160;  ond us giefe sealde  <br>
&thorn;&aelig;t we oncnawan magun  &#160; &#160; &#160; &#160;  ofer ceoles bord  <br>
hw&aelig;r we s&aelig;lan sceolon  &#160; &#160; &#160; &#160;  sundhengestas,  <br>
ealde y&eth;mearas,  &#160; &#160; &#160; &#160;  ancrum f&aelig;ste.  <br>
Utan us to &thorn;&aelig;re hy&eth;e  &#160; &#160; &#160; &#160;  hyht sta&thorn;elian,  <br>
</dd>
<dt>865</dt>
<dd>
&eth;a us gerymde  &#160; &#160; &#160; &#160;  rodera waldend,  <br>
halge on heah&thorn;u,  &#160; &#160; &#160; &#160;  &thorn;a he heofonum astag.  <br>
&eth;onne mid fere  &#160; &#160; &#160; &#160;  foldbuende  <br>
se micla d&aelig;g  &#160; &#160; &#160; &#160;  meahtan dryhtnes  <br>
&aelig;t midre niht  &#160; &#160; &#160; &#160;  m&aelig;gne bihl&aelig;me&eth;,  <br>
</dd>
<dt>870</dt>
<dd>
scire gesceafte,  &#160; &#160; &#160; &#160;  swa oft scea&eth;a f&aelig;cne,  <br>
&thorn;eof &thorn;ristlice,  &#160; &#160; &#160; &#160;  &thorn;e on &thorn;ystre fare&eth;,  <br>
on sweartre niht,  &#160; &#160; &#160; &#160;  sorglease h&aelig;le&eth;  <br>
semninga forfeh&eth;  &#160; &#160; &#160; &#160;  sl&aelig;pe gebundne,  <br>
eorlas ungearwe  &#160; &#160; &#160; &#160;  yfles gen&aelig;ge&eth;.  <br>
</dd>
<dt>875</dt>
<dd>
Swa on Syne beorg  &#160; &#160; &#160; &#160;  somod up cyme&eth;  <br>
m&aelig;genfolc micel,  &#160; &#160; &#160; &#160;  meotude getrywe,  <br>
beorht ond bli&thorn;e.  &#160; &#160; &#160; &#160;  Him weor&thorn;e&eth; bl&aelig;d gifen!  <br>
&thorn;onne from feowerum  &#160; &#160; &#160; &#160;  foldan sceatum,  <br>
&thorn;am ytemestum  &#160; &#160; &#160; &#160;  eor&thorn;an rices,  <br>
</dd>
<dt>880</dt>
<dd>
englas &aelig;lbeorhte  &#160; &#160; &#160; &#160;  on efen blawa&eth;  <br>
byman on brehtme.  &#160; &#160; &#160; &#160;  Beofa&eth; middangeard,  <br>
hruse under h&aelig;le&thorn;um.  &#160; &#160; &#160; &#160;  Hlyda&eth; tosomne,  <br>
trume ond torhte,  &#160; &#160; &#160; &#160;  wi&eth; tungla gong,  <br>
singa&eth; ond swinsia&thorn;  &#160; &#160; &#160; &#160;  su&thorn;an ond nor&thorn;an,  <br>
</dd>
<dt>885</dt>
<dd>
eastan ond westan,  &#160; &#160; &#160; &#160;  ofer <b>ealle</b> gesceaft.  <br>
Wecca&eth; of dea&eth;e  &#160; &#160; &#160; &#160;  dryhtgumena bearn,  <br>
eall monna cynn,  &#160; &#160; &#160; &#160;  to meotudsceafte  <br>
egeslic of &thorn;&aelig;re ealdan moldan,  &#160; &#160; &#160; &#160;  hata&eth; hy upp astandan  <br>
sneome of sl&aelig;pe &thorn;y f&aelig;stan.  &#160; &#160; &#160; &#160;  &thorn;&aelig;r mon m&aelig;g sorgende folc  <br>
</dd>
<dt>890</dt>
<dd>
gehyran hygegeomor,  &#160; &#160; &#160; &#160;  hearde gefysed,  <br>
cearum cwi&thorn;ende  &#160; &#160; &#160; &#160;  cwicra gewyrhtu,  <br>
forhte af&aelig;rde.  &#160; &#160; &#160; &#160;  &thorn;&aelig;t bi&eth; foretacna m&aelig;st  <br>
&thorn;ara &thorn;e &aelig;r o&thorn;&thorn;e si&eth;  &#160; &#160; &#160; &#160;  &aelig;fre gewurde  <br>
monnum o&thorn;ywed,  &#160; &#160; &#160; &#160;  &thorn;&aelig;r gemengde beo&eth;  <br>
</dd>
<dt>895</dt>
<dd>
onh&aelig;lo gelac  &#160; &#160; &#160; &#160;  engla ond deofla,  <br>
beorhtra ond blacra.  &#160; &#160; &#160; &#160;  Weor&thorn;e&eth; bega cyme,  <br>
hwitra ond sweartra,  &#160; &#160; &#160; &#160;  swa him is ham sceapen  <br>
ungelice,  &#160; &#160; &#160; &#160;  englum ond deoflum.  <br>
&thorn;onne semninga  &#160; &#160; &#160; &#160;  on Syne beorg  <br>
</dd>
<dt>900</dt>
<dd>
su&thorn;aneastan  &#160; &#160; &#160; &#160;  sunnan leoma  <br>
cyme&eth; of scyppende  &#160; &#160; &#160; &#160;  scynan leohtor  <br>
&thorn;onne hit men m&aelig;gen  &#160; &#160; &#160; &#160;  modum ahycgan,  <br>
beorhte blican,  &#160; &#160; &#160; &#160;  &thorn;onne bearn godes  <br>
&thorn;urh heofona gehleodu  &#160; &#160; &#160; &#160;  hider o&eth;ywe&eth;.  <br>
</dd>
<dt>905</dt>
<dd>
Cyme&eth; wundorlic  &#160; &#160; &#160; &#160;  Cristes onsyn,  <br>
&aelig;&thorn;elcyninges wlite,  &#160; &#160; &#160; &#160;  eastan fram roderum,  <br>
on sefan swete  &#160; &#160; &#160; &#160;  sinum folce,  <br>
biter bealofullum,  &#160; &#160; &#160; &#160;  gebleod wundrum,  <br>
eadgum ond earmum  &#160; &#160; &#160; &#160;  ungelice.  <br>
</dd>
<dt>910</dt>
<dd>
He bi&eth; &thorn;am godum  &#160; &#160; &#160; &#160;  gl&aelig;dmod on gesih&thorn;e,  <br>
wlitig, wynsumlic,  &#160; &#160; &#160; &#160;  weorude &thorn;am halgan,  <br>
on gefean f&aelig;ger,  &#160; &#160; &#160; &#160;  freond ond leoft&aelig;l,  <br>
lufsum ond li&thorn;e  &#160; &#160; &#160; &#160;  leofum monnum  <br>
to sceawianne  &#160; &#160; &#160; &#160;  &thorn;one scynan wlite,  <br>
</dd>
<dt>915</dt>
<dd>
we&eth;ne mid willum,  &#160; &#160; &#160; &#160;  waldendes cyme,  <br>
m&aelig;gencyninges,  &#160; &#160; &#160; &#160;  &thorn;am &thorn;e him on mode &aelig;r  <br>
wordum ond weorcum  &#160; &#160; &#160; &#160;  wel gecwemdun.  <br>
He bi&eth; &thorn;am yflum  &#160; &#160; &#160; &#160;  egeslic ond grimlic  <br>
to geseonne,  &#160; &#160; &#160; &#160;  synnegum monnum,  <br>
</dd>
<dt>920</dt>
<dd>
&thorn;am &thorn;&aelig;r mid firenum cuma&eth;,  &#160; &#160; &#160; &#160;  for&eth; forworhte.  <br>
&thorn;&aelig;t m&aelig;g wites to wearninga  &#160; &#160; &#160; &#160;  &thorn;am &thorn;e hafa&eth; wisne ge&thorn;oht,  <br>
&thorn;&aelig;t se him eallunga  &#160; &#160; &#160; &#160;  owiht ne ondr&aelig;de&eth;,  <br>
se for &eth;&aelig;re onsyne  &#160; &#160; &#160; &#160;  egsan ne weor&thorn;e&eth;  <br>
forht on fer&eth;e,  &#160; &#160; &#160; &#160;  &thorn;onne he frean gesih&eth;  <br>
</dd>
<dt>925</dt>
<dd>
ealra gesceafta  &#160; &#160; &#160; &#160;  ondweardne faran  <br>
mid m&aelig;genwundrum  &#160; &#160; &#160; &#160;  mongum to &thorn;inge,  <br>
ond him on healfa <b>gehwone</b>  &#160; &#160; &#160; &#160;  heofonengla &thorn;reat  <br>
ymbutan fara&eth;,  &#160; &#160; &#160; &#160;  &aelig;lbeorhtra scolu,  <br>
hergas haligra,  &#160; &#160; &#160; &#160;  heapum geneahhe.  <br>
</dd>
<dt>930</dt>
<dd>
Dyne&eth; deop gesceaft,  &#160; &#160; &#160; &#160;  ond fore dryhtne f&aelig;re&eth;  <br>
w&aelig;lmfyra m&aelig;st  &#160; &#160; &#160; &#160;  ofer widne grund.  <br>
Hlemme&eth; hata leg,  &#160; &#160; &#160; &#160;  heofonas bersta&eth;,  <br>
trume ond torhte,  &#160; &#160; &#160; &#160;  tungol ofhreosa&eth;.  <br>
&thorn;onne weor&thorn;e&eth; sunne  &#160; &#160; &#160; &#160;  sweart gewended  <br>
</dd>
<dt>935</dt>
<dd>
on blodes hiw,  &#160; &#160; &#160; &#160;  seo &eth;e beorhte scan  <br>
ofer &aelig;rworuld  &#160; &#160; &#160; &#160;  &aelig;lda bearnum;  <br>
mona &thorn;&aelig;t sylfe,  &#160; &#160; &#160; &#160;  &thorn;e &aelig;r moncynne  <br>
nihtes lyhte,  &#160; &#160; &#160; &#160;  ni&thorn;er gehreose&eth;  <br>
ond steorran swa some  &#160; &#160; &#160; &#160;  streda&eth; of heofone,  <br>
</dd>
<dt>940</dt>
<dd>
&thorn;urh &eth;a strongan lyft  &#160; &#160; &#160; &#160;  stormum abeatne.  <br>
Wile &aelig;lmihtig  &#160; &#160; &#160; &#160;  mid his engla gedryht,  <br>
m&aelig;gencyninga meotod,  &#160; &#160; &#160; &#160;  on gemot cuman,  <br>
&thorn;rymf&aelig;st &thorn;eoden.  &#160; &#160; &#160; &#160;  Bi&eth; &thorn;&aelig;r his &thorn;egna eac  <br>
hre&thorn;eadig heap.  &#160; &#160; &#160; &#160;  Halge sawle  <br>
</dd>
<dt>945</dt>
<dd>
mid hyra frean fara&eth;,  &#160; &#160; &#160; &#160;  &thorn;onne folca weard  <br>
&thorn;urh egsan &thorn;rea  &#160; &#160; &#160; &#160;  eor&eth;an m&aelig;g&eth;e  <br>
sylfa gesece&eth;.  &#160; &#160; &#160; &#160;  Weor&thorn;e&eth; geond sidne grund  <br>
hlud gehyred  &#160; &#160; &#160; &#160;  heofonbyman stefn,  <br>
ond on seofon healfa  &#160; &#160; &#160; &#160;  swoga&eth; windas,  <br>
</dd>
<dt>950</dt>
<dd>
blawa&eth; brecende  &#160; &#160; &#160; &#160;  bearhtma m&aelig;ste,  <br>
wecca&eth; ond wonia&eth;  &#160; &#160; &#160; &#160;  woruld mid storme,  <br>
fylla&eth; mid <b>fere</b>  &#160; &#160; &#160; &#160;  foldan gesceafte.  <br>
&eth;onne heard gebrec,  &#160; &#160; &#160; &#160;  hlud, unm&aelig;te,  <br>
swar ond swi&eth;lic,  &#160; &#160; &#160; &#160;  swegdynna m&aelig;st,  <br>
</dd>
<dt>955</dt>
<dd>
&aelig;ldum egeslic,  &#160; &#160; &#160; &#160;  eawed weor&thorn;e&eth;.  <br>
&thorn;&aelig;r m&aelig;gen werge  &#160; &#160; &#160; &#160;  monna cynnes  <br>
wornum hweorfa&eth;  &#160; &#160; &#160; &#160;  on widne leg,  <br>
&thorn;a &thorn;&aelig;r cwice mete&eth;  &#160; &#160; &#160; &#160;  cwelmende fyr,  <br>
sume up, sume ni&thorn;er,  &#160; &#160; &#160; &#160;  &aelig;ldes fulle.  <br>
</dd>
<dt>960</dt>
<dd>
&thorn;onne bi&eth; untweo  &#160; &#160; &#160; &#160;  &thorn;&aelig;t &thorn;&aelig;r Adames  <br>
cyn, cearena full,  &#160; &#160; &#160; &#160;  cwi&thorn;e&eth; <b>gesargad,</b>  <br>
nales fore lytlum,  &#160; &#160; &#160; &#160;  leode geomre,  <br>
ac fore &thorn;am m&aelig;stan  &#160; &#160; &#160; &#160;  m&aelig;genearfe&thorn;um,  <br>
&eth;onne eall &thorn;reo  &#160; &#160; &#160; &#160;  on efen nime&eth;  <br>
</dd>
<dt>965</dt>
<dd>
won fyres w&aelig;lm  &#160; &#160; &#160; &#160;  wide tosomne,  <br>
se swearta lig,  &#160; &#160; &#160; &#160;  s&aelig;s mid hyra fiscum,  <br>
eor&thorn;an mid hire beorgum,  &#160; &#160; &#160; &#160;  ond upheofon  <br>
torhtne mid his tunglum.  &#160; &#160; &#160; &#160;  Teonleg somod  <br>
&thorn;ry&thorn;um b&aelig;rne&eth;  &#160; &#160; &#160; &#160;  &thorn;reo eal on an  <br>
</dd>
<dt>970</dt>
<dd>
grimme tog&aelig;dre.  &#160; &#160; &#160; &#160;  Grorna&eth; gesargad  <br>
eal middangeard  &#160; &#160; &#160; &#160;  on &thorn;a m&aelig;ran tid.  <br>
Swa se gifra g&aelig;st  &#160; &#160; &#160; &#160;  grundas geondsece&eth;;  <br>
hi&thorn;ende leg  &#160; &#160; &#160; &#160;  heahgetimbro  <br>
fylle&eth; on foldwong  &#160; &#160; &#160; &#160;  fyres egsan,  <br>
</dd>
<dt>975</dt>
<dd>
widm&aelig;re bl&aelig;st  &#160; &#160; &#160; &#160;  woruld mid ealle,  <br>
hat, heorogifre.  &#160; &#160; &#160; &#160;  Hreosa&eth; geneahhe  <br>
tobrocene burgweallas.  &#160; &#160; &#160; &#160;  Beorgas gemelta&eth;  <br>
ond heahcleofu,  &#160; &#160; &#160; &#160;  <b>&thorn;a</b> wi&eth; holme &aelig;r  <br>
f&aelig;ste wi&eth; flodum  &#160; &#160; &#160; &#160;  foldan <b>sceldun,</b>  <br>
</dd>
<dt>980</dt>
<dd>
sti&eth; ond st&aelig;&eth;f&aelig;st,  &#160; &#160; &#160; &#160;  sta&thorn;elas wi&eth; w&aelig;ge,  <br>
w&aelig;tre windendum.  &#160; &#160; &#160; &#160;  &thorn;onne wihta gehwylce,  <br>
deora ond fugla,  &#160; &#160; &#160; &#160;  dea&eth;leg nime&eth;,  <br>
f&aelig;re&eth; &aelig;fter foldan  &#160; &#160; &#160; &#160;  fyrswearta leg,  <br>
weallende wiga.  &#160; &#160; &#160; &#160;  Swa &aelig;r w&aelig;ter fleowan,  <br>
</dd>
<dt>985</dt>
<dd>
flodas afysde,  &#160; &#160; &#160; &#160;  &thorn;onne on fyrba&eth;e  <br>
swela&eth; s&aelig;fiscas;  &#160; &#160; &#160; &#160;  sundes getw&aelig;fde  <br>
w&aelig;gdeora gehwylc  &#160; &#160; &#160; &#160;  werig swelte&eth;,  <br>
byrne&thorn; w&aelig;ter swa weax.  &#160; &#160; &#160; &#160;  &thorn;&aelig;r bi&eth; wundra ma  <br>
&thorn;onne hit &aelig;nig on mode  &#160; &#160; &#160; &#160;  m&aelig;ge a&thorn;encan,  <br>
</dd>
<dt>990</dt>
<dd>
hu &thorn;&aelig;t gestun ond se storm  &#160; &#160; &#160; &#160;  ond seo stronge lyft  <br>
breca&eth; brade gesceaft.  &#160; &#160; &#160; &#160;  Beornas greta&eth;,  <br>
wepa&eth; wanende  &#160; &#160; &#160; &#160;  wergum stefnum,  <br>
heane, hygegeomre,  &#160; &#160; &#160; &#160;  hreowum gedreahte.  <br>
Seo&thorn;e&eth; swearta leg  &#160; &#160; &#160; &#160;  synne on fordonum,  <br>
</dd>
<dt>995</dt>
<dd>
ond goldfr&aelig;twe  &#160; &#160; &#160; &#160;  gleda forswelga&eth;,  <br>
eall &aelig;rgestreon  &#160; &#160; &#160; &#160;  e&thorn;elcyninga.  <br>
&eth;&aelig;r bi&eth; cirm ond cearu,  &#160; &#160; &#160; &#160;  ond cwicra gewin,  <br>
gehreow ond hlud wop  &#160; &#160; &#160; &#160;  bi heofonwoman,  <br>
earmlic &aelig;lda gedreag.  &#160; &#160; &#160; &#160;  &thorn;onan &aelig;nig ne m&aelig;g,  <br>
</dd>
<dt>1000</dt>
<dd>
firend&aelig;dum fah,  &#160; &#160; &#160; &#160;  fri&eth; gewinnan,  <br>
legbryne losian  &#160; &#160; &#160; &#160;  londes ower,  <br>
ac &thorn;&aelig;t fyr nime&eth;  &#160; &#160; &#160; &#160;  &thorn;urh foldan gehw&aelig;t,  <br>
gr&aelig;fe&eth; grimlice,  &#160; &#160; &#160; &#160;  georne asece&eth;  <br>
innan ond utan  &#160; &#160; &#160; &#160;  eor&eth;an sceatas,  <br>
</dd>
<dt>1005</dt>
<dd>
o&thorn;&thorn;&aelig;t eall hafa&eth;  &#160; &#160; &#160; &#160;  &aelig;ldes leoma  <br>
woruldwidles wom  &#160; &#160; &#160; &#160;  w&aelig;lme forb&aelig;rned.  <br>
&eth;onne mihtig god  &#160; &#160; &#160; &#160;  on &thorn;one m&aelig;ran beorg  <br>
mid &thorn;y m&aelig;stan  &#160; &#160; &#160; &#160;  m&aelig;gen&thorn;rymme cyme&eth;,  <br>
heofonengla cyning,  &#160; &#160; &#160; &#160;  halig scine&eth;,  <br>
</dd>
<dt>1010</dt>
<dd>
wuldorlic ofer weredum,  &#160; &#160; &#160; &#160;  waldende god,  <br>
ond hine ymbutan  &#160; &#160; &#160; &#160;  &aelig;&thorn;eldugu&eth; betast,  <br>
halge herefe&eth;an,  &#160; &#160; &#160; &#160;  hlutre blica&eth;,  <br>
eadig engla gedryht.  &#160; &#160; &#160; &#160;  Inge&thorn;oncum  <br>
forhte beofia&eth;  &#160; &#160; &#160; &#160;  fore f&aelig;der egsan.  <br>
</dd>
<dt>1015</dt>
<dd>
For&thorn;on nis &aelig;nig wundor  &#160; &#160; &#160; &#160;  hu him woruldmonna  <br>
seo uncl&aelig;ne gecynd,  &#160; &#160; &#160; &#160;  cearum sorgende,  <br>
hearde ondrede,  &#160; &#160; &#160; &#160;  &eth;onne sio halge gecynd,  <br>
hwit ond heofonbeorht,  &#160; &#160; &#160; &#160;  heagengla m&aelig;gen,  <br>
for &eth;&aelig;re onsyne beo&eth;  &#160; &#160; &#160; &#160;  egsan afyrhte,  <br>
</dd>
<dt>1020</dt>
<dd>
bida&eth; beofiende  &#160; &#160; &#160; &#160;  beorhte gesceafte  <br>
dryhtnes domes.  &#160; &#160; &#160; &#160;  Daga egeslicast  <br>
weor&thorn;e&eth; in worulde,  &#160; &#160; &#160; &#160;  &thorn;onne wuldorcyning  <br>
&thorn;urh &thorn;rym &thorn;rea&eth;  &#160; &#160; &#160; &#160;  &thorn;eoda gehwylce,  <br>
hate&eth; arisan  &#160; &#160; &#160; &#160;  reordberende  <br>
</dd>
<dt>1025</dt>
<dd>
of foldgrafum,  &#160; &#160; &#160; &#160;  folc anra gehwylc,  <br>
cuman to gemote  &#160; &#160; &#160; &#160;  moncynnes gehwone.  <br>
&thorn;onne eall hra&eth;e  &#160; &#160; &#160; &#160;  Adames cynn  <br>
onfeh&eth; fl&aelig;sce,  &#160; &#160; &#160; &#160;  weor&thorn;e&eth; foldr&aelig;ste  <br>
eardes &aelig;t ende.  &#160; &#160; &#160; &#160;  Sceal &thorn;onne anra gehwylc  <br>
</dd>
<dt>1030</dt>
<dd>
fore Cristes cyme  &#160; &#160; &#160; &#160;  cwic arisan,  <br>
leo&eth;um onfon  &#160; &#160; &#160; &#160;  ond lichoman,  <br>
edgeong wesan.  &#160; &#160; &#160; &#160;  Hafa&eth; eall on him  <br>
&thorn;&aelig;s &thorn;e he on foldan  &#160; &#160; &#160; &#160;  in fyrndagum,  <br>
godes o&thorn;&thorn;e gales,  &#160; &#160; &#160; &#160;  on his g&aelig;ste gehlod,  <br>
</dd>
<dt>1035</dt>
<dd>
geara gongum,  &#160; &#160; &#160; &#160;  hafa&eth; &aelig;tg&aelig;dre bu,  <br>
lic ond sawle.  &#160; &#160; &#160; &#160;  Sceal on leoht cuman  <br>
sinra weorca wlite  &#160; &#160; &#160; &#160;  ond worda gemynd  <br>
ond heortan gehygd  &#160; &#160; &#160; &#160;  fore heofona cyning.  <br>
&eth;onne bi&thorn; geyced  &#160; &#160; &#160; &#160;  ond geedniwad  <br>
</dd>
<dt>1040</dt>
<dd>
moncyn &thorn;urh meotud.  &#160; &#160; &#160; &#160;  Micel arise&eth;  <br>
dryhtfolc to dome,  &#160; &#160; &#160; &#160;  si&thorn;&thorn;an dea&thorn;es bend  <br>
tolese&eth; <b>liffruma.</b>  &#160; &#160; &#160; &#160;  Lyft bi&eth; onb&aelig;rned,  <br>
hreosa&eth; heofonsteorran,  &#160; &#160; &#160; &#160;  hy&thorn;a&eth; wide  <br>
gifre glede,  &#160; &#160; &#160; &#160;  g&aelig;stas hweorfa&eth;  <br>
</dd>
<dt>1045</dt>
<dd>
on ecne eard.  &#160; &#160; &#160; &#160;  Opene weor&thorn;a&eth;  <br>
ofer middangeard  &#160; &#160; &#160; &#160;  monna d&aelig;de.  <br>
Ne magun hord <b>weras,</b>  &#160; &#160; &#160; &#160;  heortan ge&thorn;ohtas,  <br>
fore waldende  &#160; &#160; &#160; &#160;  wihte bemi&thorn;an.  <br>
Ne sindon him d&aelig;da dyrne,  &#160; &#160; &#160; &#160;  ac &thorn;&aelig;r bi&eth; dryhtne cu&eth;  <br>
</dd>
<dt>1050</dt>
<dd>
on &thorn;am miclan d&aelig;ge,  &#160; &#160; &#160; &#160;  hu monna gehwylc  <br>
&aelig;r earnode  &#160; &#160; &#160; &#160;  eces lifes,  <br>
ond eall ondweard  &#160; &#160; &#160; &#160;  &thorn;&aelig;t hi &aelig;r o&thorn;&thorn;e si&eth;  <br>
worhtun in worulde.  &#160; &#160; &#160; &#160;  Ne bi&eth; &thorn;&aelig;r wiht forholen  <br>
monna gehygda,  &#160; &#160; &#160; &#160;  ac se m&aelig;ra d&aelig;g  <br>
</dd>
<dt>1055</dt>
<dd>
hre&thorn;erlocena hord,  &#160; &#160; &#160; &#160;  heortan ge&thorn;ohtas,  <br>
ealle &aelig;tywe&eth;.  &#160; &#160; &#160; &#160;  &aelig;r sceal ge&thorn;encan  <br>
g&aelig;stes &thorn;earfe,  &#160; &#160; &#160; &#160;  se &thorn;e gode mynte&eth;  <br>
bringan beorhtne wlite,  &#160; &#160; &#160; &#160;  &thorn;onne bryne costa&eth;,  <br>
hat, heorugifre,  &#160; &#160; &#160; &#160;  hu gehealdne sind  <br>
</dd>
<dt>1060</dt>
<dd>
sawle wi&eth; synnum  &#160; &#160; &#160; &#160;  fore sigedeman.  <br>
&eth;onne sio byman stefen  &#160; &#160; &#160; &#160;  ond se beorhta segn,  <br>
ond &thorn;&aelig;t hate fyr  &#160; &#160; &#160; &#160;  ond seo hea dugu&eth;,  <br>
ond se engla &thorn;rym  &#160; &#160; &#160; &#160;  ond se egsan &thorn;rea,  <br>
ond se hearda d&aelig;g  &#160; &#160; &#160; &#160;  ond seo hea rod,  <br>
</dd>
<dt>1065</dt>
<dd>
ryht ar&aelig;red  &#160; &#160; &#160; &#160;  rices to beacne,  <br>
folcdryht wera  &#160; &#160; &#160; &#160;  biforan bonna&eth;,  <br>
sawla gehwylce  &#160; &#160; &#160; &#160;  &thorn;ara &thorn;e si&eth; o&thorn;&thorn;e &aelig;r  <br>
on lichoman  &#160; &#160; &#160; &#160;  leo&thorn;um onfengen.  <br>
&eth;onne weoroda m&aelig;st  &#160; &#160; &#160; &#160;  fore waldende,  <br>
</dd>
<dt>1070</dt>
<dd>
ece ond edgeong,  &#160; &#160; &#160; &#160;  ondweard g&aelig;&eth;  <br>
neode ond nyde,  &#160; &#160; &#160; &#160;  bi noman gehatne,  <br>
bera&eth; breosta hord  &#160; &#160; &#160; &#160;  fore bearn godes,  <br>
feores fr&aelig;twe.  &#160; &#160; &#160; &#160;  Wile f&aelig;der eahtan  <br>
hu gesunde suna  &#160; &#160; &#160; &#160;  sawle bringen  <br>
</dd>
<dt>1075</dt>
<dd>
of &thorn;am e&eth;le  &#160; &#160; &#160; &#160;  &thorn;e hi on lifdon.  <br>
&eth;onne beo&eth; bealde  &#160; &#160; &#160; &#160;  &thorn;a &thorn;e beorhtne wlite  <br>
meotude bringa&eth;.  &#160; &#160; &#160; &#160;  Bi&eth; hyra meaht ond gefea  <br>
swi&eth;e ges&aelig;liglic  &#160; &#160; &#160; &#160;  sawlum to gielde,  <br>
wuldorlean weorca.  &#160; &#160; &#160; &#160;  Wel is &thorn;am &thorn;e <b>motun</b>  <br>
</dd>
<dt>1080</dt>
<dd>
on &thorn;a grimman tid  &#160; &#160; &#160; &#160;  gode lician.  <br>
&thorn;&aelig;r him sylfe geseo&eth;  &#160; &#160; &#160; &#160;  sorga m&aelig;ste,  <br>
synfa men,  &#160; &#160; &#160; &#160;  sarigfer&eth;e.  <br>
Ne bi&eth; him to are  &#160; &#160; &#160; &#160;  &thorn;&aelig;t &thorn;&aelig;r fore ell&thorn;eodum  <br>
usses dryhtnes rod  &#160; &#160; &#160; &#160;  ondweard stonde&eth;,  <br>
</dd>
<dt>1085</dt>
<dd>
beacna beorhtast,  &#160; &#160; &#160; &#160;  blode bistemed,  <br>
heofoncyninges  &#160; &#160; &#160; &#160;  hlutran dreore,  <br>
biseon mid swate  &#160; &#160; &#160; &#160;  &thorn;&aelig;t ofer side gesceaft  <br>
scire scine&eth;.  &#160; &#160; &#160; &#160;  Sceadu beo&eth; bidyrned  <br>
&thorn;&aelig;r se leohta beam  &#160; &#160; &#160; &#160;  leodum byrhte&eth;.  <br>
</dd>
<dt>1090</dt>
<dd>
&thorn;&aelig;t &thorn;eah to teonum  &#160; &#160; &#160; &#160;  <b>geteod</b> weor&thorn;e&eth;,  <br>
&thorn;eodum to &thorn;rea,  &#160; &#160; &#160; &#160;  &thorn;am &thorn;e &thorn;onc gode  <br>
womwyrcende  &#160; &#160; &#160; &#160;  wita ne cu&thorn;un,  <br>
&thorn;&aelig;s he on &thorn;one halgan beam  &#160; &#160; &#160; &#160;  ahongen w&aelig;s  <br>
fore moncynnes  &#160; &#160; &#160; &#160;  manforwyrhtu,  <br>
</dd>
<dt>1095</dt>
<dd>
&thorn;&aelig;r he leoflice  &#160; &#160; &#160; &#160;  lifes ceapode,  <br>
&thorn;eoden moncynne,  &#160; &#160; &#160; &#160;  on &thorn;am d&aelig;ge,  <br>
mid &thorn;y weor&eth;e,  &#160; &#160; &#160; &#160;  &thorn;e no wom dyde  <br>
his lichoma  &#160; &#160; &#160; &#160;  leahtra firena,  <br>
mid &thorn;y usic alysde.  &#160; &#160; &#160; &#160;  &thorn;&aelig;s he eftlean wile  <br>
</dd>
<dt>1100</dt>
<dd>
&thorn;urh eorneste  &#160; &#160; &#160; &#160;  ealles <b>gemonian,</b>  <br>
&eth;onne sio reade  &#160; &#160; &#160; &#160;  rod ofer ealle  <br>
swegle scine&eth;  &#160; &#160; &#160; &#160;  on &thorn;&aelig;re sunnan gyld.  <br>
On &thorn;a forhtlice  &#160; &#160; &#160; &#160;  firenum fordone,  <br>
swearte synwyrcend,  &#160; &#160; &#160; &#160;  sorgum wlita&eth;,  <br>
</dd>
<dt>1105</dt>
<dd>
geseo&eth; him to bealwe  &#160; &#160; &#160; &#160;  &thorn;&aelig;t him betst bicwom,  <br>
&thorn;&aelig;r hy hit to gode  &#160; &#160; &#160; &#160;  ongietan woldan.  <br>
Ond eac &thorn;a ealdan wunde  &#160; &#160; &#160; &#160;  ond &thorn;a openan dolg  <br>
on hyra dryhtne geseo&eth;  &#160; &#160; &#160; &#160;  dreorigfer&eth;e,  <br>
swa him mid n&aelig;glum &thorn;urhdrifan  &#160; &#160; &#160; &#160;  ni&eth;hycgende  <br>
</dd>
<dt>1110</dt>
<dd>
&thorn;a hwitan honda  &#160; &#160; &#160; &#160;  ond &thorn;a halgan fet,  <br>
ond of his sidan swa some  &#160; &#160; &#160; &#160;  swat forletan,  <br>
&thorn;&aelig;r blod ond w&aelig;ter  &#160; &#160; &#160; &#160;  bu tu &aelig;tsomne  <br>
ut bicwoman  &#160; &#160; &#160; &#160;  fore eagna gesyh&eth;,  <br>
rinnan fore rincum,  &#160; &#160; &#160; &#160;  &thorn;a he on rode w&aelig;s.  <br>
</dd>
<dt>1115</dt>
<dd>
Eall &thorn;is magon him sylfe  &#160; &#160; &#160; &#160;  geseon &thorn;onne,  <br>
open, orgete,  &#160; &#160; &#160; &#160;  &thorn;&aelig;t he for &aelig;lda lufan,  <br>
firenfremmendra,  &#160; &#160; &#160; &#160;  fela &thorn;rowade.  <br>
Magun leoda bearn  &#160; &#160; &#160; &#160;  leohte oncnawan  <br>
hu hine lygnedon  &#160; &#160; &#160; &#160;  lease on ge&thorn;oncum,  <br>
</dd>
<dt>1120</dt>
<dd>
hysptun hearmcwidum,  &#160; &#160; &#160; &#160;  ond on his hleor somod  <br>
hyra spatl speowdon.  &#160; &#160; &#160; &#160;  Spr&aelig;con him edwit,  <br>
ond on &thorn;one eadgan  &#160; &#160; &#160; &#160;  ondwlitan swa some  <br>
helfuse men  &#160; &#160; &#160; &#160;  hondum slogun,  <br>
folmum areahtum  &#160; &#160; &#160; &#160;  ond fystum eac,  <br>
</dd>
<dt>1125</dt>
<dd>
ond ymb his heafod  &#160; &#160; &#160; &#160;  heardne gebigdon  <br>
beag &thorn;yrnenne,  &#160; &#160; &#160; &#160;  blinde on ge&thorn;oncum,  <br>
dysge ond gedwealde.  &#160; &#160; &#160; &#160;  Gesegun &thorn;a dumban gesceaft,  <br>
eor&eth;an ealgrene  &#160; &#160; &#160; &#160;  ond uprodor,  <br>
forhte gefelan  &#160; &#160; &#160; &#160;  frean &thorn;rowinga,  <br>
</dd>
<dt>1130</dt>
<dd>
ond mid cearum cwi&eth;dun,  &#160; &#160; &#160; &#160;  &thorn;eah hi cwice n&aelig;ron,  <br>
<b>&thorn;a</b> hyra scyppend  &#160; &#160; &#160; &#160;  scea&thorn;an onfengon  <br>
syngum hondum.  &#160; &#160; &#160; &#160;  Sunne wear&eth; adw&aelig;sced,  <br>
&thorn;ream a&thorn;rysmed;  &#160; &#160; &#160; &#160;  &thorn;a sio &thorn;eod geseah  <br>
in Hierusalem  &#160; &#160; &#160; &#160;  godwebba cyst  <br>
</dd>
<dt>1135</dt>
<dd>
&thorn;&aelig;t &aelig;r &eth;am halgan  &#160; &#160; &#160; &#160;  huse sceolde  <br>
to weor&thorn;unga  &#160; &#160; &#160; &#160;  weorud sceawian;  <br>
ufan eall forb&aelig;rst  &#160; &#160; &#160; &#160;  &thorn;&aelig;t hit on eor&thorn;an l&aelig;g  <br>
on twam styccum.  &#160; &#160; &#160; &#160;  &thorn;&aelig;s temples segl,  <br>
wundorbleom geworht  &#160; &#160; &#160; &#160;  to wlite &thorn;&aelig;s huses,  <br>
</dd>
<dt>1140</dt>
<dd>
sylf slat on tu,  &#160; &#160; &#160; &#160;  swylce hit seaxes ecg  <br>
scearp &thorn;urhwode.  &#160; &#160; &#160; &#160;  Scire burstan  <br>
muras ond stanas  &#160; &#160; &#160; &#160;  monge &aelig;fter foldan,  <br>
ond seo eor&eth;e eac,  &#160; &#160; &#160; &#160;  egsan myrde,  <br>
beofode on bearhtme,  &#160; &#160; &#160; &#160;  ond se brada s&aelig;  <br>
</dd>
<dt>1145</dt>
<dd>
cy&eth;de cr&aelig;ftes meaht  &#160; &#160; &#160; &#160;  ond of clomme br&aelig;c  <br>
up yrringa  &#160; &#160; &#160; &#160;  on eor&thorn;an f&aelig;&eth;m,  <br>
ge on stede scynum  &#160; &#160; &#160; &#160;  steorran forleton  <br>
hyra sw&aelig;sne wlite.  &#160; &#160; &#160; &#160;  On &thorn;a sylfan tid  <br>
heofon hluttre ongeat  &#160; &#160; &#160; &#160;  hwa hine healice  <br>
</dd>
<dt>1150</dt>
<dd>
torhtne getremede  &#160; &#160; &#160; &#160;  tungolgimmum;  <br>
for&thorn;on he his bodan sende,  &#160; &#160; &#160; &#160;  &thorn;a w&aelig;s geboren &aelig;rest  <br>
gesceafta scircyning.  &#160; &#160; &#160; &#160;  Hw&aelig;t, eac scyldge men  <br>
gesegon to so&eth;e,  &#160; &#160; &#160; &#160;  &thorn;y sylfan d&aelig;ge  <br>
&thorn;e on &thorn;rowade,  &#160; &#160; &#160; &#160;  &thorn;eodwundor micel,  <br>
</dd>
<dt>1155</dt>
<dd>
&thorn;&aelig;tte eor&eth;e ageaf  &#160; &#160; &#160; &#160;  &thorn;a hyre on l&aelig;gun.  <br>
Eft lifgende  &#160; &#160; &#160; &#160;  up astodan  <br>
&thorn;a &thorn;e heo &aelig;r f&aelig;ste  &#160; &#160; &#160; &#160;  bifen h&aelig;fde,  <br>
deade bibyrgde,  &#160; &#160; &#160; &#160;  &thorn;e dryhtnes bibod  <br>
heoldon on hre&thorn;re.  &#160; &#160; &#160; &#160;  Hell eac ongeat,  <br>
</dd>
<dt>1160</dt>
<dd>
scyldwreccende,  &#160; &#160; &#160; &#160;  &thorn;&aelig;t se scyppend cwom,  <br>
waldende god,  &#160; &#160; &#160; &#160;  &thorn;a heo &thorn;&aelig;t weorud ageaf,  <br>
hlo&thorn;e of &eth;am hatan hre&thorn;re.  &#160; &#160; &#160; &#160;  Hyge wear&eth; mongum blissad,  <br>
sawlum sorge toglidene.  &#160; &#160; &#160; &#160;  Hw&aelig;t, eac s&aelig; cy&eth;de  <br>
hwa hine gesette  &#160; &#160; &#160; &#160;  on sidne grund,  <br>
</dd>
<dt>1165</dt>
<dd>
tirmeahtig cyning;  &#160; &#160; &#160; &#160;  for&thorn;on he hine tredne him  <br>
ongean gyrede,  &#160; &#160; &#160; &#160;  &thorn;onne god wolde  <br>
ofer sine y&eth;e gan.  &#160; &#160; &#160; &#160;  Eahstream ne dorste  <br>
his <b>frean</b> fet  &#160; &#160; &#160; &#160;  flode bisencan,  <br>
ge eac beamas onbudon  &#160; &#160; &#160; &#160;  hwa hy mid bledum sceop,  <br>
</dd>
<dt>1170</dt>
<dd>
monge, nales fea,  &#160; &#160; &#160; &#160;  &eth;a mihtig god  <br>
on hira anne gestag  &#160; &#160; &#160; &#160;  &thorn;&aelig;r he earfe&thorn;u  <br>
ge&thorn;olade fore &thorn;earfe  &#160; &#160; &#160; &#160;  &thorn;eodbuendra,  <br>
la&eth;licne dea&eth;  &#160; &#160; &#160; &#160;  leodum to helpe.  <br>
&eth;a wear&eth; beam monig  &#160; &#160; &#160; &#160;  blodigum tearum  <br>
</dd>
<dt>1175</dt>
<dd>
birunnen under rindum,  &#160; &#160; &#160; &#160;  reade ond &thorn;icce;  <br>
s&aelig;p wear&eth; to swate.  &#160; &#160; &#160; &#160;  &thorn;&aelig;t asecgan ne <b>magun</b>  <br>
foldbuende  &#160; &#160; &#160; &#160;  &thorn;urh frod gewit,  <br>
hu fela &thorn;a onfundun  &#160; &#160; &#160; &#160;  &thorn;a gefelan ne magun  <br>
dryhtnes &thorn;rowinga,  &#160; &#160; &#160; &#160;  deade gesceafte.  <br>
</dd>
<dt>1180</dt>
<dd>
&thorn;a &thorn;e &aelig;&thorn;elast sind  &#160; &#160; &#160; &#160;  eor&eth;an gecynda,  <br>
ond heofones eac  &#160; &#160; &#160; &#160;  heahgetimbro,  <br>
eall fore &thorn;am anum  &#160; &#160; &#160; &#160;  unrot gewear&eth;,  <br>
forhtafongen.  &#160; &#160; &#160; &#160;  &thorn;eah hi fer&eth;gewit  <br>
of hyra &aelig;&thorn;elum  &#160; &#160; &#160; &#160;  &aelig;nig ne cu&thorn;en,  <br>
</dd>
<dt>1185</dt>
<dd>
wendon swa &thorn;eah wundrum,  &#160; &#160; &#160; &#160;  &thorn;a hyra waldend for  <br>
of lichoman.  &#160; &#160; &#160; &#160;  Leode ne cu&thorn;on,  <br>
modblinde men  &#160; &#160; &#160; &#160;  meotud oncnawan,  <br>
flintum heardran,  &#160; &#160; &#160; &#160;  &thorn;&aelig;t hi frea nerede  <br>
fram hellcwale  &#160; &#160; &#160; &#160;  halgum meahtum,  <br>
</dd>
<dt>1190</dt>
<dd>
alwalda god.  &#160; &#160; &#160; &#160;  &thorn;&aelig;t &aelig;t &aelig;restan  <br>
fore&thorn;oncle men  &#160; &#160; &#160; &#160;  from fruman worulde  <br>
&thorn;urh wis gewit,  &#160; &#160; &#160; &#160;  witgan dryhtnes,  <br>
halge higegleawe,  &#160; &#160; &#160; &#160;  h&aelig;le&thorn;um s&aelig;gdon,  <br>
oft, nales &aelig;ne,  &#160; &#160; &#160; &#160;  ymb &thorn;&aelig;t &aelig;&thorn;ele bearn,  <br>
</dd>
<dt>1195</dt>
<dd>
&eth;&aelig;t se earcnanstan  &#160; &#160; &#160; &#160;  eallum sceolde  <br>
to hleo ond to hro&thorn;er  &#160; &#160; &#160; &#160;  h&aelig;le&thorn;a cynne  <br>
weor&eth;an in worulde,  &#160; &#160; &#160; &#160;  wuldres agend,  <br>
eades ordfruma,  &#160; &#160; &#160; &#160;  &thorn;urh &thorn;a &aelig;&thorn;elan cwenn.  <br>
Hw&aelig;s wene&eth; se  &#160; &#160; &#160; &#160;  &thorn;e mid gewitte nyle  <br>
</dd>
<dt>1200</dt>
<dd>
gemunan &thorn;a mildan  &#160; &#160; &#160; &#160;  meotudes lare,  <br>
ond eal &eth;a earfe&eth;u  &#160; &#160; &#160; &#160;  &thorn;e he fore &aelig;ldum adreag,  <br>
for&thorn;on &thorn;e he wolde  &#160; &#160; &#160; &#160;  &thorn;&aelig;t we wuldres eard  <br>
in ecnesse  &#160; &#160; &#160; &#160;  agan mosten?  <br>
Swa &thorn;am bi&eth; grorne  &#160; &#160; &#160; &#160;  on &thorn;am grimman d&aelig;ge  <br>
</dd>
<dt>1205</dt>
<dd>
domes &thorn;&aelig;s miclan,  &#160; &#160; &#160; &#160;  &thorn;am &thorn;e dryhtnes sceal,  <br>
dea&eth;firenum forden,  &#160; &#160; &#160; &#160;  dolg sceawian,  <br>
wunde ond wite.  &#160; &#160; &#160; &#160;  On werigum sefan  <br>
geseo&eth; sorga m&aelig;ste,  &#160; &#160; &#160; &#160;  hu se sylfa cyning  <br>
mid sine lichoman  &#160; &#160; &#160; &#160;  lysde of firenum  <br>
</dd>
<dt>1210</dt>
<dd>
&thorn;urh milde mod,  &#160; &#160; &#160; &#160;  &thorn;&aelig;t hy mostun manweorca  <br>
tome lifgan,  &#160; &#160; &#160; &#160;  ond tires bl&aelig;d  <br>
ecne agan.  &#160; &#160; &#160; &#160;  Hy &thorn;&aelig;s e&eth;les &thorn;onc  <br>
hyra waldende  &#160; &#160; &#160; &#160;  wita ne cu&thorn;on;  <br>
for&thorn;on &thorn;&aelig;r to teonum  &#160; &#160; &#160; &#160;  &thorn;a tacen geseo&eth;  <br>
</dd>
<dt>1215</dt>
<dd>
orgeatu on gode,  &#160; &#160; &#160; &#160;  unges&aelig;lge,  <br>
&thorn;onne Crist site&eth;  &#160; &#160; &#160; &#160;  on his cynestole,  <br>
on heahsetle,  &#160; &#160; &#160; &#160;  heofonm&aelig;gna god,  <br>
f&aelig;der &aelig;lmihtig.  &#160; &#160; &#160; &#160;  Folca gehwylcum  <br>
scyppend scinende  &#160; &#160; &#160; &#160;  scrife&eth; bi gewyrhtum,  <br>
</dd>
<dt>1220</dt>
<dd>
eall &aelig;fter ryhte  &#160; &#160; &#160; &#160;  rodera waldend.  <br>
&eth;onne beo&eth; gesomnad  &#160; &#160; &#160; &#160;  on &thorn;a swi&thorn;ran hond  <br>
&thorn;a cl&aelig;nan folc,  &#160; &#160; &#160; &#160;  Criste sylfum  <br>
gecorene bi cystum,  &#160; &#160; &#160; &#160;  &thorn;a &aelig;r sinne cwide georne  <br>
lustum l&aelig;stun  &#160; &#160; &#160; &#160;  on hyra lifdagum,  <br>
</dd>
<dt>1225</dt>
<dd>
ond &thorn;&aelig;r womscea&thorn;an  &#160; &#160; &#160; &#160;  on &thorn;one wyrsan d&aelig;l  <br>
fore scyppende  &#160; &#160; &#160; &#160;  scyrede weor&thorn;a&eth;,  <br>
hate&eth; him gewitan  &#160; &#160; &#160; &#160;  on &thorn;a winstran hond,  <br>
sigora so&eth;cyning,  &#160; &#160; &#160; &#160;  synfulra weorud.  <br>
&thorn;&aelig;r hy arasade  &#160; &#160; &#160; &#160;  reota&eth; ond beofia&eth;  <br>
</dd>
<dt>1230</dt>
<dd>
fore frean forhte,  &#160; &#160; &#160; &#160;  swa fule swa g&aelig;t,  <br>
unsyfre folc,  &#160; &#160; &#160; &#160;  arna ne wena&eth;.  <br>
&eth;onne bi&eth; g&aelig;sta dom  &#160; &#160; &#160; &#160;  fore gode sceaden  <br>
wera cneorissum,  &#160; &#160; &#160; &#160;  swa hi geworhtun &aelig;r,  <br>
&thorn;&aelig;r bi&eth; on eadgum  &#160; &#160; &#160; &#160;  e&eth;gesyne  <br>
</dd>
<dt>1235</dt>
<dd>
&thorn;reo tacen somod,  &#160; &#160; &#160; &#160;  &thorn;&aelig;s &thorn;e hi hyra &thorn;eodnes wel  <br>
wordum ond weorcum  &#160; &#160; &#160; &#160;  willan heoldon.  <br>
An is &aelig;rest  &#160; &#160; &#160; &#160;  orgeate &thorn;&aelig;r  <br>
&thorn;&aelig;t hy fore leodum  &#160; &#160; &#160; &#160;  leohte blica&thorn;,  <br>
bl&aelig;de ond byrhte  &#160; &#160; &#160; &#160;  ofer burga gesetu.  <br>
</dd>
<dt>1240</dt>
<dd>
Him on scina&eth;  &#160; &#160; &#160; &#160;  &aelig;rgewyrhtu,  <br>
on sylfra gehwam  &#160; &#160; &#160; &#160;  sunnan beorhtran.  <br>
O&thorn;er is to eacan  &#160; &#160; &#160; &#160;  ondgete swa some,  <br>
&thorn;&aelig;t hy him in wuldre witon  &#160; &#160; &#160; &#160;  waldendes giefe,  <br>
ond on seo&eth;,  &#160; &#160; &#160; &#160;  eagum to wynne,  <br>
</dd>
<dt>1245</dt>
<dd>
&thorn;&aelig;t hi on heofonrice  &#160; &#160; &#160; &#160;  <b>hlutre</b> dreamas  <br>
eadge mid englum  &#160; &#160; &#160; &#160;  agan <b>motun.</b>  <br>
&eth;onne bi&eth; &thorn;ridde,  &#160; &#160; &#160; &#160;  hu on &thorn;ystra bealo  <br>
&thorn;&aelig;t ges&aelig;lige weorud  &#160; &#160; &#160; &#160;  gesih&eth; &thorn;&aelig;t fordone  <br>
sar &thorn;rowian,  &#160; &#160; &#160; &#160;  synna to wite,  <br>
</dd>
<dt>1250</dt>
<dd>
weallendne lig,  &#160; &#160; &#160; &#160;  ond wyrma slite  <br>
bitrum ceaflum,  &#160; &#160; &#160; &#160;  byrnendra scole.  <br>
Of &thorn;am him aweaxe&eth;  &#160; &#160; &#160; &#160;  wynsum gefea,  <br>
&thorn;onne hi &thorn;&aelig;t yfel geseo&eth;  &#160; &#160; &#160; &#160;  o&eth;re dreogan,  <br>
&thorn;&aelig;t hy &thorn;urh miltse  &#160; &#160; &#160; &#160;  meotudes gen&aelig;son.  <br>
</dd>
<dt>1255</dt>
<dd>
&eth;onne hi &thorn;y geornor  &#160; &#160; &#160; &#160;  gode &thorn;oncia&eth;  <br>
bl&aelig;des ond blissa  &#160; &#160; &#160; &#160;  &thorn;e hy bu geseo&eth;,  <br>
&thorn;&aelig;t he hy generede  &#160; &#160; &#160; &#160;  from ni&eth;cwale  <br>
ond eac forgeaf  &#160; &#160; &#160; &#160;  ece dreamas;  <br>
bi&eth; him hel bilocen,  &#160; &#160; &#160; &#160;  heofonrice agiefen.  <br>
</dd>
<dt>1260</dt>
<dd>
Swa sceal gewrixled  &#160; &#160; &#160; &#160;  &thorn;am &thorn;e &aelig;r wel heoldon  <br>
&thorn;urh modlufan  &#160; &#160; &#160; &#160;  meotudes willan.  <br>
&eth;onne bi&eth; &thorn;am o&thorn;rum  &#160; &#160; &#160; &#160;  ungelice  <br>
willa geworden.  &#160; &#160; &#160; &#160;  Magon weana to fela  <br>
geseon on him selfum,  &#160; &#160; &#160; &#160;  synne genoge  <br>
</dd>
<dt>1265</dt>
<dd>
atolearfo&eth;a  &#160; &#160; &#160; &#160;  &aelig;r gedenra.  <br>
&thorn;&aelig;r him sorgendum  &#160; &#160; &#160; &#160;  sar o&eth;clife&eth;,  <br>
&thorn;roht &thorn;eodbealu,  &#160; &#160; &#160; &#160;  on &thorn;reo healfa.  <br>
An is &thorn;ara  &#160; &#160; &#160; &#160;  &thorn;&aelig;t hy him yrm&thorn;a to fela,  <br>
grim helle fyr,  &#160; &#160; &#160; &#160;  gearo to wite  <br>
</dd>
<dt>1270</dt>
<dd>
ondweard seo&eth;,  &#160; &#160; &#160; &#160;  on &thorn;am hi awo sculon,  <br>
wr&aelig;c winnende,  &#160; &#160; &#160; &#160;  w&aelig;rg&eth;u dreogan.  <br>
&thorn;onne is him o&thorn;er  &#160; &#160; &#160; &#160;  earfe&thorn;u swa some  <br>
scyldgum to sconde,  &#160; &#160; &#160; &#160;  &thorn;&aelig;t hi &thorn;&aelig;r scoma m&aelig;ste  <br>
dreoga&eth; fordone.  &#160; &#160; &#160; &#160;  On him dryhten gesih&eth;  <br>
</dd>
<dt>1275</dt>
<dd>
nales feara sum  &#160; &#160; &#160; &#160;  firenbealu la&eth;lic,  <br>
ond &thorn;&aelig;t &aelig;llbeorhte  &#160; &#160; &#160; &#160;  eac sceawia&eth;  <br>
heofonengla here,  &#160; &#160; &#160; &#160;  ond h&aelig;le&thorn;a bearn,  <br>
ealle eor&eth;buend  &#160; &#160; &#160; &#160;  ond atol deofol,  <br>
mircne m&aelig;gencr&aelig;ft,  &#160; &#160; &#160; &#160;  manwomma gehwone  <br>
</dd>
<dt>1280</dt>
<dd>
magun &thorn;urh &thorn;a lichoman,  &#160; &#160; &#160; &#160;  leahtra firene,  <br>
geseon on &thorn;am sawlum.  &#160; &#160; &#160; &#160;  Beo&eth; &thorn;a syngan fl&aelig;sc  <br>
scandum &thorn;urhwaden  &#160; &#160; &#160; &#160;  swa &thorn;&aelig;t scire gl&aelig;s,  <br>
&thorn;&aelig;t mon y&thorn;&aelig;st m&aelig;g  &#160; &#160; &#160; &#160;  eall &thorn;urhwlitan.  <br>
&eth;onne bi&eth; &thorn;&aelig;t &thorn;ridde  &#160; &#160; &#160; &#160;  &thorn;earfendum sorg,  <br>
</dd>
<dt>1285</dt>
<dd>
cwi&thorn;ende cearo,  &#160; &#160; &#160; &#160;  &thorn;&aelig;t hy on &thorn;a cl&aelig;nan seo&eth;,  <br>
hu hi fore godd&aelig;dum  &#160; &#160; &#160; &#160;  glade blissia&eth;,  <br>
&thorn;a hy, uns&aelig;lge,  &#160; &#160; &#160; &#160;  &aelig;r forhogdun  <br>
to donne  &#160; &#160; &#160; &#160;  &thorn;onne him dagas l&aelig;stun;  <br>
ond be hyra weorcum  &#160; &#160; &#160; &#160;  wepende sar  <br>
</dd>
<dt>1290</dt>
<dd>
&thorn;&aelig;t hi &aelig;r freolice  &#160; &#160; &#160; &#160;  fremedon unryht.  <br>
Geseo&eth; hi &thorn;a betran  &#160; &#160; &#160; &#160;  bl&aelig;de scinan;  <br>
ne bi&eth; him hyra yrm&eth;u  &#160; &#160; &#160; &#160;  an to wite,  <br>
ac &thorn;ara o&thorn;erra  &#160; &#160; &#160; &#160;  ead to sorgum,  <br>
&thorn;&aelig;s &thorn;e hy swa f&aelig;gre <b>gefean</b>  &#160; &#160; &#160; &#160;  on fyrndagum  <br>
</dd>
<dt>1295</dt>
<dd>
ond swa &aelig;nlice  &#160; &#160; &#160; &#160;  anforletun,  <br>
&thorn;urh leaslice  &#160; &#160; &#160; &#160;  lices wynne,  <br>
earges fl&aelig;schoman  &#160; &#160; &#160; &#160;  idelne lust.  <br>
&thorn;&aelig;r hi ascamode,  &#160; &#160; &#160; &#160;  scondum gedreahte,  <br>
swicia&eth; on swiman;  &#160; &#160; &#160; &#160;  synbyr&thorn;enne,  <br>
</dd>
<dt>1300</dt>
<dd>
firenweorc bera&eth;,  &#160; &#160; &#160; &#160;  on &thorn;&aelig;t &thorn;a folc seo&eth;.  <br>
W&aelig;re him &thorn;onne betre  &#160; &#160; &#160; &#160;  &thorn;&aelig;t hy bealod&aelig;de,  <br>
&aelig;lces unryhtes,  &#160; &#160; &#160; &#160;  &aelig;r gescomeden  <br>
fore anum men,  &#160; &#160; &#160; &#160;  eargra weorca,  <br>
godes bodan s&aelig;gdon  &#160; &#160; &#160; &#160;  &thorn;&aelig;t hi to gyrne wiston  <br>
</dd>
<dt>1305</dt>
<dd>
firend&aelig;da on him.  &#160; &#160; &#160; &#160;  Ne m&aelig;g &thorn;urh &thorn;&aelig;t fl&aelig;sc se scrift  <br>
geseon on &thorn;&aelig;re sawle,  &#160; &#160; &#160; &#160;  hw&aelig;&thorn;er him mon so&eth; &thorn;e lyge  <br>
saga&eth; on hine sylfne,  &#160; &#160; &#160; &#160;  &thorn;onne he &thorn;a synne big&aelig;&eth;.  <br>
M&aelig;g mon swa &thorn;eah gelacnigan  &#160; &#160; &#160; &#160;  leahtra gehwylcne,  <br>
yfel uncl&aelig;ne,  &#160; &#160; &#160; &#160;  gif he hit anum geseg&eth;,  <br>
</dd>
<dt>1310</dt>
<dd>
ond n&aelig;nig bihelan m&aelig;g  &#160; &#160; &#160; &#160;  on &thorn;am heardan d&aelig;ge  <br>
wom unbeted,  &#160; &#160; &#160; &#160;  &eth;&aelig;r hit &thorn;a weorud geseo&eth;.  <br>
Eala, &thorn;&aelig;r we nu magon  &#160; &#160; &#160; &#160;  wra&thorn;e firene  <br>
geseon on ussum sawlum,  &#160; &#160; &#160; &#160;  synna wunde,  <br>
mid lichoman  &#160; &#160; &#160; &#160;  leahtra gehygdu,  <br>
</dd>
<dt>1315</dt>
<dd>
eagum uncl&aelig;ne  &#160; &#160; &#160; &#160;  inge&thorn;oncas!  <br>
Ne &thorn;&aelig;t &aelig;nig m&aelig;g  &#160; &#160; &#160; &#160;  o&thorn;rum gesecgan  <br>
mid hu micle elne  &#160; &#160; &#160; &#160;  &aelig;ghwylc wille  <br>
&thorn;urh ealle list  &#160; &#160; &#160; &#160;  lifes tiligan,  <br>
feores forhtlice,  &#160; &#160; &#160; &#160;  for&eth; a&eth;olian,  <br>
</dd>
<dt>1320</dt>
<dd>
synrust &thorn;wean  &#160; &#160; &#160; &#160;  ond hine sylfne &thorn;rean,  <br>
ond &thorn;&aelig;t wom &aelig;rran  &#160; &#160; &#160; &#160;  wunde h&aelig;lan,  <br>
&thorn;one lytlan fyrst  &#160; &#160; &#160; &#160;  &thorn;e her lifes sy,  <br>
&thorn;&aelig;t he m&aelig;ge fore eagum  &#160; &#160; &#160; &#160;  eor&eth;buendra  <br>
unscomiende  &#160; &#160; &#160; &#160;  e&eth;les mid monnum  <br>
</dd>
<dt>1325</dt>
<dd>
brucan bysmerleas,  &#160; &#160; &#160; &#160;  &thorn;endan bu somod  <br>
lic ond sawle  &#160; &#160; &#160; &#160;  lifgan mote.  <br>
Nu we sceolon georne  &#160; &#160; &#160; &#160;  gleawlice &thorn;urhseon  <br>
usse hre&thorn;ercofan  &#160; &#160; &#160; &#160;  heortan eagum,  <br>
<b>innan</b> uncyste.  &#160; &#160; &#160; &#160;  We mid &thorn;am o&eth;rum ne magun,  <br>
</dd>
<dt>1330</dt>
<dd>
heafodgimmum,  &#160; &#160; &#160; &#160;  hyge&thorn;onces fer&eth;  <br>
eagum &thorn;urhwlitan  &#160; &#160; &#160; &#160;  &aelig;nge &thorn;inga,  <br>
hw&aelig;&thorn;er him yfel &thorn;e god  &#160; &#160; &#160; &#160;  under wunige,  <br>
&thorn;&aelig;t he on &thorn;a grimman tid  &#160; &#160; &#160; &#160;  gode licie,  <br>
&thorn;onne he ofer weoruda gehwylc  &#160; &#160; &#160; &#160;  wuldre scine&eth;  <br>
</dd>
<dt>1335</dt>
<dd>
of his heahsetle  &#160; &#160; &#160; &#160;  hlutran lege.  <br>
&thorn;&aelig;r he fore englum  &#160; &#160; &#160; &#160;  ond fore el&thorn;eodum  <br>
to &thorn;am eadgestum  &#160; &#160; &#160; &#160;  &aelig;rest <b>m&aelig;&eth;le&eth;,</b>  <br>
ond him sw&aelig;slice  &#160; &#160; &#160; &#160;  sibbe gehate&eth;,  <br>
heofona heahcyning;  &#160; &#160; &#160; &#160;  halgan reorde  <br>
</dd>
<dt>1340</dt>
<dd>
frefre&eth; he f&aelig;gre  &#160; &#160; &#160; &#160;  ond him fri&thorn; beode&eth;,  <br>
hate&eth; hy gesunde  &#160; &#160; &#160; &#160;  ond gesenade  <br>
on e&thorn;el faran  &#160; &#160; &#160; &#160;  engla dreames,  <br>
ond &thorn;&aelig;s to widan feore  &#160; &#160; &#160; &#160;  willum neotan:  <br>
"Onfo&eth; nu mid freondum  &#160; &#160; &#160; &#160;  mines f&aelig;der rice  <br>
</dd>
<dt>1345</dt>
<dd>
&thorn;&aelig;t eow w&aelig;s &aelig;r woruldum  &#160; &#160; &#160; &#160;  wynlice gearo,  <br>
bl&aelig;d mid blissum,  &#160; &#160; &#160; &#160;  beorht e&eth;les wlite,  <br>
hwonne ge &thorn;a lifwelan  &#160; &#160; &#160; &#160;  mid &thorn;am <b>leofstum,</b>  <br>
swase swegldreamas,  &#160; &#160; &#160; &#160;  geseon mosten.  <br>
Ge &thorn;&aelig;s earnedon  &#160; &#160; &#160; &#160;  &thorn;a ge earme men,  <br>
</dd>
<dt>1350</dt>
<dd>
woruld&thorn;earfende,  &#160; &#160; &#160; &#160;  willum <b>onfengun</b>  <br>
on mildum sefan.  &#160; &#160; &#160; &#160;  &eth;onne hy him &thorn;urh minne noman  <br>
ea&eth;mode to eow  &#160; &#160; &#160; &#160;  arna b&aelig;dun,  <br>
&thorn;onne ge hyra hulpon  &#160; &#160; &#160; &#160;  ond him hleo&eth; gefon,  <br>
hingrendum hlaf  &#160; &#160; &#160; &#160;  ond hr&aelig;gl nacedum;  <br>
</dd>
<dt>1355</dt>
<dd>
ond &thorn;a &thorn;e on sare  &#160; &#160; &#160; &#160;  seoce lagun,  <br>
&aelig;fdon unsofte,  &#160; &#160; &#160; &#160;  adle gebundne,  <br>
to &thorn;am ge holdlice  &#160; &#160; &#160; &#160;  hyge sta&thorn;eladon  <br>
mid modes myne.  &#160; &#160; &#160; &#160;  Eall ge &thorn;&aelig;t me dydon,  <br>
&eth;onne ge hy mid sibbum sohtun,  &#160; &#160; &#160; &#160;  ond hyra sefan trymedon  <br>
</dd>
<dt>1360</dt>
<dd>
for&eth; on frofre.  &#160; &#160; &#160; &#160;  &thorn;&aelig;s ge f&aelig;gre sceolon  <br>
lean mid leofum  &#160; &#160; &#160; &#160;  lange brucan."  <br>
Onginne&eth; &thorn;onne to &thorn;am yflum  &#160; &#160; &#160; &#160;  ungelice  <br>
wordum m&aelig;&eth;lan  &#160; &#160; &#160; &#160;  &thorn;e him bi&eth; on &thorn;a wynstran hond,  <br>
&thorn;urh egsan &thorn;rea,  &#160; &#160; &#160; &#160;  alwalda god.  <br>
</dd>
<dt>1365</dt>
<dd>
Ne &thorn;urfon hi &thorn;onne to meotude  &#160; &#160; &#160; &#160;  miltse gewenan,  <br>
lifes ne lissa,  &#160; &#160; &#160; &#160;  ac &thorn;&aelig;r lean cuma&eth;  <br>
werum bi gewyrhtum  &#160; &#160; &#160; &#160;  worda ond d&aelig;da,  <br>
reordberendum;  &#160; &#160; &#160; &#160;  sceolon &thorn;one ryhtan dom  <br>
anne ge&aelig;fnan,  &#160; &#160; &#160; &#160;  egsan fulne.  <br>
</dd>
<dt>1370</dt>
<dd>
Bi&eth; &thorn;&aelig;r seo miccle  &#160; &#160; &#160; &#160;  milts afyrred  <br>
&thorn;eodbuendum,  &#160; &#160; &#160; &#160;  on &thorn;am d&aelig;ge,  <br>
&thorn;&aelig;s &aelig;lmihtigan,  &#160; &#160; &#160; &#160;  &thorn;onne he yrringa  <br>
on &thorn;&aelig;t fr&aelig;te folc  &#160; &#160; &#160; &#160;  firene st&aelig;le&eth;  <br>
la&thorn;um wordum,  &#160; &#160; &#160; &#160;  hate&eth; hyra lifes riht  <br>
</dd>
<dt>1375</dt>
<dd>
ondweard <b>ywan</b>  &#160; &#160; &#160; &#160;  &thorn;&aelig;t he him &aelig;r forgeaf  <br>
syngum to s&aelig;lum.  &#160; &#160; &#160; &#160;  Onginne&eth; sylf cwe&eth;an,  <br>
swa he to anum sprece,  &#160; &#160; &#160; &#160;  ond hw&aelig;&thorn;re ealle m&aelig;ne&eth;,  <br>
firensynnig folc,  &#160; &#160; &#160; &#160;  frea &aelig;lmihtig:  <br>
"Hw&aelig;t, ic &thorn;ec mon  &#160; &#160; &#160; &#160;  minum hondum  <br>
</dd>
<dt>1380</dt>
<dd>
&aelig;rest geworhte,  &#160; &#160; &#160; &#160;  ond &thorn;e ondgiet sealde.  <br>
Of lame ic &thorn;e <b>leo&thorn;o</b> gesette,  &#160; &#160; &#160; &#160;  geaf ic &eth;e lifgendne g&aelig;st,  <br>
arode &thorn;e ofer ealle gesceafte,  &#160; &#160; &#160; &#160;  gedyde ic &thorn;&aelig;t &thorn;u onsyn h&aelig;fdest,  <br>
m&aelig;gwlite me gelicne.  &#160; &#160; &#160; &#160;  Geaf ic &thorn;e eac meahta sped,  <br>
welan ofer widlonda gehwylc,  &#160; &#160; &#160; &#160;  nysses &thorn;u wean &aelig;nigne d&aelig;l,  <br>
</dd>
<dt>1385</dt>
<dd>
&eth;ystra &thorn;&aelig;t &thorn;u &thorn;olian sceolde.  &#160; &#160; &#160; &#160;  &thorn;u &thorn;&aelig;s &thorn;onc ne wisses.  <br>
&thorn;a ic &eth;e swa scienne  &#160; &#160; &#160; &#160;  gesceapen h&aelig;fde,  <br>
wynlicne geworht,  &#160; &#160; &#160; &#160;  ond &thorn;e welan forgyfen  <br>
&thorn;&aelig;t &eth;u mostes wealdan  &#160; &#160; &#160; &#160;  worulde gesceaftum,  <br>
&eth;a ic &thorn;e on &thorn;a f&aelig;gran  &#160; &#160; &#160; &#160;  foldan gesette  <br>
</dd>
<dt>1390</dt>
<dd>
to neotenne  &#160; &#160; &#160; &#160;  neorxnawonges  <br>
beorhtne bl&aelig;dwelan,  &#160; &#160; &#160; &#160;  bleom scinende,  <br>
&eth;a &thorn;u lifes word  &#160; &#160; &#160; &#160;  l&aelig;stan noldes,  <br>
ac min bibod br&aelig;ce  &#160; &#160; &#160; &#160;  be &thorn;ines bonan worde.  <br>
F&aelig;cnum feonde  &#160; &#160; &#160; &#160;  fur&thorn;or hyrdes,  <br>
</dd>
<dt>1395</dt>
<dd>
sce&thorn;&thorn;endum sca&thorn;an,  &#160; &#160; &#160; &#160;  &thorn;onne &thorn;inum scyppende.  <br>
Nu ic &eth;a ealdan race  &#160; &#160; &#160; &#160;  anforl&aelig;te,  <br>
hu &thorn;u &aelig;t &aelig;restan  &#160; &#160; &#160; &#160;  yfle gehogdes,  <br>
firenweorcum forlure  &#160; &#160; &#160; &#160;  &thorn;&aelig;t ic &eth;e to fremum sealde.  <br>
&thorn;a ic &thorn;e goda swa fela  &#160; &#160; &#160; &#160;  forgiefen h&aelig;fde  <br>
</dd>
<dt>1400</dt>
<dd>
ond &thorn;e on &thorn;am eallum  &#160; &#160; &#160; &#160;  eades to lyt  <br>
mode &thorn;uhte,  &#160; &#160; &#160; &#160;  gif &thorn;u meahte sped  <br>
efenmicle gode  &#160; &#160; &#160; &#160;  agan ne moste,  <br>
&eth;a &thorn;u of &thorn;an gefean  &#160; &#160; &#160; &#160;  fremde wurde,  <br>
feondum to willan  &#160; &#160; &#160; &#160;  feor aworpen.  <br>
</dd>
<dt>1405</dt>
<dd>
Neorxnawonges wlite  &#160; &#160; &#160; &#160;  nyde sceoldes  <br>
agiefan geomormod,  &#160; &#160; &#160; &#160;  g&aelig;sta e&thorn;el,  <br>
earg ond unrot,  &#160; &#160; &#160; &#160;  eallum bid&aelig;led  <br>
duge&thorn;um ond dreamum,  &#160; &#160; &#160; &#160;  ond &thorn;a bidrifen wurde  <br>
on &thorn;as &thorn;eostran weoruld,  &#160; &#160; &#160; &#160;  &thorn;&aelig;r &thorn;u &thorn;olades si&thorn;&thorn;an  <br>
</dd>
<dt>1410</dt>
<dd>
m&aelig;genearfe&thorn;u  &#160; &#160; &#160; &#160;  micle stunde,  <br>
sar ond swar gewin  &#160; &#160; &#160; &#160;  ond sweartne dea&eth;,  <br>
ond &aelig;fter <b>hingonge</b>  &#160; &#160; &#160; &#160;  hreosan sceoldes  <br>
hean in helle,  &#160; &#160; &#160; &#160;  helpendra leas.  <br>
&eth;a mec ongon hreowan  &#160; &#160; &#160; &#160;  &thorn;&aelig;t min hondgeweorc  <br>
</dd>
<dt>1415</dt>
<dd>
on feonda geweald  &#160; &#160; &#160; &#160;  feran sceolde,  <br>
moncynnes tuddor  &#160; &#160; &#160; &#160;  mancwealm seon,  <br>
sceolde uncu&eth;ne  &#160; &#160; &#160; &#160;  eard cunnian,  <br>
sare si&thorn;as.  &#160; &#160; &#160; &#160;  &thorn;a ic sylf gestag,  <br>
maga in modor,  &#160; &#160; &#160; &#160;  &thorn;eah w&aelig;s hyre m&aelig;gdenhad  <br>
</dd>
<dt>1420</dt>
<dd>
&aelig;ghw&aelig;s onwalg.  &#160; &#160; &#160; &#160;  Wear&eth; ic ana geboren  <br>
folcum to frofre.  &#160; &#160; &#160; &#160;  Mec mon folmum biwond,  <br>
bi&thorn;eahte mid &thorn;earfan w&aelig;dum,  &#160; &#160; &#160; &#160;  ond mec &thorn;a on &thorn;eostre alegde  <br>
biwundenne mid wonnum cla&thorn;um.  &#160; &#160; &#160; &#160;  Hw&aelig;t, ic &thorn;&aelig;t for worulde ge&thorn;olade!  <br>
Lytel &thorn;uhte ic leoda bearnum,  &#160; &#160; &#160; &#160;  l&aelig;g ic on heardum stane,  <br>
</dd>
<dt>1425</dt>
<dd>
cildgeong on crybbe.  &#160; &#160; &#160; &#160;  Mid &thorn;y ic &thorn;e wolde cwealm afyrran,  <br>
hat helle bealu,  &#160; &#160; &#160; &#160;  &thorn;&aelig;t &thorn;u moste halig scinan  <br>
eadig on &thorn;am ecan life,  &#160; &#160; &#160; &#160;  for&eth;on ic &thorn;&aelig;t earfe&thorn;e wonn.  <br>
N&aelig;s me for mode,  &#160; &#160; &#160; &#160;  ac ic on magugeogu&eth;e  <br>
yrm&thorn;u ge&aelig;fnde,  &#160; &#160; &#160; &#160;  arleas licsar,  <br>
</dd>
<dt>1430</dt>
<dd>
&thorn;&aelig;t ic &thorn;urh &thorn;a  &#160; &#160; &#160; &#160;  w&aelig;re <b>&thorn;e</b> gelic,  <br>
ond &thorn;u meahte  &#160; &#160; &#160; &#160;  minum weor&thorn;an  <br>
m&aelig;gwlite gelic,  &#160; &#160; &#160; &#160;  mane bid&aelig;led.  <br>
Ond fore monna lufan  &#160; &#160; &#160; &#160;  min &thorn;rowade  <br>
heafod hearmslege;  &#160; &#160; &#160; &#160;  hleor ge&thorn;olade,  <br>
</dd>
<dt>1435</dt>
<dd>
oft ondlata,  &#160; &#160; &#160; &#160;  arleasra spatl,  <br>
of mu&eth;e onfeng,  &#160; &#160; &#160; &#160;  manfremmendra.  <br>
Swylce hi me geblendon  &#160; &#160; &#160; &#160;  bittre tosomne  <br>
unswetne drync  &#160; &#160; &#160; &#160;  ecedes ond geallan.  <br>
&eth;onne ic fore folce onfeng  &#160; &#160; &#160; &#160;  feonda geni&eth;lan,  <br>
</dd>
<dt>1440</dt>
<dd>
fylgdon me mid firenum,  &#160; &#160; &#160; &#160;  f&aelig;h&thorn;e ne rohtun,  <br>
ond mid sweopum slogun.  &#160; &#160; &#160; &#160;  Ic &thorn;&aelig;t sar for &eth;e  <br>
&thorn;urh ea&eth;medu  &#160; &#160; &#160; &#160;  eall ge&thorn;olade,  <br>
hosp ond heardcwide.  &#160; &#160; &#160; &#160;  &thorn;a hi hw&aelig;sne beag  <br>
ymb min heafod  &#160; &#160; &#160; &#160;  heardne gebygdon,  <br>
</dd>
<dt>1445</dt>
<dd>
&thorn;ream bi&thorn;rycton,  &#160; &#160; &#160; &#160;  se w&aelig;s of &thorn;ornum geworht.  <br>
&eth;a ic w&aelig;s ahongen  &#160; &#160; &#160; &#160;  on heanne beam,  <br>
rode gef&aelig;stnad,  &#160; &#160; &#160; &#160;  &eth;a hi ricene mid spere  <br>
of minre sidan  &#160; &#160; &#160; &#160;  swat ut <b>guton,</b>  <br>
dreor to foldan,  &#160; &#160; &#160; &#160;  &thorn;&aelig;t &thorn;u of deofles &thorn;urh &thorn;&aelig;t  <br>
</dd>
<dt>1450</dt>
<dd>
nydgewalde  &#160; &#160; &#160; &#160;  genered wurde.  <br>
&eth;a ic, womma leas,  &#160; &#160; &#160; &#160;  wite &thorn;olade,  <br>
yfel earfe&thorn;u,  &#160; &#160; &#160; &#160;  o&thorn;&thorn;&aelig;t ic anne forlet  <br>
of minum lichoman  &#160; &#160; &#160; &#160;  lifgendne g&aelig;st.  <br>
Geseo&eth; nu &thorn;a feorhdolg  &#160; &#160; &#160; &#160;  &thorn;e ge gefremedun &aelig;r  <br>
</dd>
<dt>1455</dt>
<dd>
on minum folmum  &#160; &#160; &#160; &#160;  ond on fotum swa some,  <br>
&thorn;urh &thorn;a ic hongade  &#160; &#160; &#160; &#160;  hearde gef&aelig;stnad;  <br>
meaht her eac geseon  &#160; &#160; &#160; &#160;  orgete nu gen  <br>
on minre sidan  &#160; &#160; &#160; &#160;  swatge wunde.  <br>
Hu &thorn;&aelig;r w&aelig;s unefen racu  &#160; &#160; &#160; &#160;  unc gem&aelig;ne!  <br>
</dd>
<dt>1460</dt>
<dd>
Ic onfeng &thorn;in sar  &#160; &#160; &#160; &#160;  &thorn;&aelig;t &thorn;u moste ges&aelig;lig  <br>
mines e&thorn;elrices  &#160; &#160; &#160; &#160;  eadig neotan,  <br>
ond &thorn;e mine dea&eth;e  &#160; &#160; &#160; &#160;  deore gebohte  <br>
&thorn;&aelig;t longe lif  &#160; &#160; &#160; &#160;  &thorn;&aelig;t &thorn;u on leohte si&thorn;&thorn;an,  <br>
wlitig, womma leas,  &#160; &#160; &#160; &#160;  wunian mostes.  <br>
</dd>
<dt>1465</dt>
<dd>
L&aelig;g min fl&aelig;schoma  &#160; &#160; &#160; &#160;  in foldan bigrafen,  <br>
ni&thorn;re gehyded,  &#160; &#160; &#160; &#160;  se &eth;e n&aelig;ngum scod,  <br>
in byrgenne,  &#160; &#160; &#160; &#160;  &thorn;&aelig;t &thorn;u meahte beorhte uppe  <br>
on roderum wesan,  &#160; &#160; &#160; &#160;  rice mid englum.  <br>
For hwon forlete &thorn;u  &#160; &#160; &#160; &#160;  lif &thorn;&aelig;t scyne  <br>
</dd>
<dt>1470</dt>
<dd>
&thorn;&aelig;t ic &thorn;e for lufan  &#160; &#160; &#160; &#160;  mid mine lichoman  <br>
heanum to helpe  &#160; &#160; &#160; &#160;  hold gecypte?  <br>
Wurde &thorn;u &thorn;&aelig;s gewitleas  &#160; &#160; &#160; &#160;  &thorn;&aelig;t &thorn;u waldende  <br>
&thorn;inre alysnesse  &#160; &#160; &#160; &#160;  &thorn;onc ne wisses?  <br>
Ne ascige ic nu  &#160; &#160; &#160; &#160;  owiht bi &thorn;am bitran  <br>
</dd>
<dt>1475</dt>
<dd>
dea&eth;e minum  &#160; &#160; &#160; &#160;  &thorn;e ic adreag fore &thorn;e,  <br>
ac forgield me &thorn;in lif,  &#160; &#160; &#160; &#160;  &thorn;&aelig;s &thorn;e ic iu &thorn;e min  <br>
&thorn;urh woruldwite  &#160; &#160; &#160; &#160;  weor&eth; gesealde;  <br>
&eth;&aelig;s lifes ic manige  &#160; &#160; &#160; &#160;  &thorn;e &thorn;u mid leahtrum hafast  <br>
ofslegen synlice  &#160; &#160; &#160; &#160;  sylfum to sconde.  <br>
</dd>
<dt>1480</dt>
<dd>
For hwan &thorn;u &thorn;&aelig;t selegescot  &#160; &#160; &#160; &#160;  &thorn;&aelig;t ic me sw&aelig;s on &thorn;e  <br>
gehalgode,  &#160; &#160; &#160; &#160;  hus to wynne,  <br>
&thorn;urh firenlustas,  &#160; &#160; &#160; &#160;  fule synne,  <br>
unsyfre bismite  &#160; &#160; &#160; &#160;  sylfes willum?  <br>
Ge &thorn;u &thorn;one lichoman  &#160; &#160; &#160; &#160;  &thorn;e ic alysde me  <br>
</dd>
<dt>1485</dt>
<dd>
feondum of f&aelig;&eth;me,  &#160; &#160; &#160; &#160;  ond &thorn;a him firene forbead,  <br>
scyldwyrcende  &#160; &#160; &#160; &#160;  scondum gewemdest.  <br>
For hwon ahenge &thorn;u mec hefgor  &#160; &#160; &#160; &#160;  on &thorn;inra honda rode  <br>
&thorn;onne iu hongade?  &#160; &#160; &#160; &#160;  Hw&aelig;t, me &thorn;eos heardra &thorn;ynce&eth;!  <br>
Nu is sw&aelig;rra mid mec  &#160; &#160; &#160; &#160;  &thorn;inra synna rod  <br>
</dd>
<dt>1490</dt>
<dd>
&thorn;e ic unwillum  &#160; &#160; &#160; &#160;  on beom gef&aelig;stnad,  <br>
&thorn;onne seo o&thorn;er w&aelig;s  &#160; &#160; &#160; &#160;  &thorn;e ic &aelig;r gestag,  <br>
willum minum,  &#160; &#160; &#160; &#160;  &thorn;a mec &thorn;in wea swi&thorn;ast  <br>
&aelig;t heortan gehreaw,  &#160; &#160; &#160; &#160;  &thorn;a ic &thorn;ec from helle ateah,  <br>
&thorn;&aelig;r &thorn;u hit wolde sylfa  &#160; &#160; &#160; &#160;  si&thorn;&thorn;an gehealdan.  <br>
</dd>
<dt>1495</dt>
<dd>
Ic w&aelig;s on worulde w&aelig;dla  &#160; &#160; &#160; &#160;  &thorn;&aelig;t &eth;u wurde welig in heofonum,  <br>
earm ic w&aelig;s on e&eth;le &thorn;inum  &#160; &#160; &#160; &#160;  &thorn;&aelig;t &thorn;u <b>wurde</b> eadig on minum.  <br>
&thorn;a &eth;u &thorn;&aelig;s ealles  &#160; &#160; &#160; &#160;  &aelig;nigne &thorn;onc  <br>
&thorn;inum nergende  &#160; &#160; &#160; &#160;  nysses on mode.  <br>
Bibead ic eow  &#160; &#160; &#160; &#160;  &thorn;&aelig;t ge bro&thorn;or mine  <br>
</dd>
<dt>1500</dt>
<dd>
in woruldrice  &#160; &#160; &#160; &#160;  wel aretten  <br>
of &thorn;am &aelig;htum  &#160; &#160; &#160; &#160;  &thorn;e ic eow on eor&eth;an geaf,  <br>
earmra hulpen.  &#160; &#160; &#160; &#160;  Earge ge &thorn;&aelig;t l&aelig;stun,  <br>
&thorn;earfum forwyrndon  &#160; &#160; &#160; &#160;  &thorn;&aelig;t hi under eowrum &thorn;&aelig;ce mosten  <br>
in gebugan,  &#160; &#160; &#160; &#160;  ond him &aelig;ghw&aelig;s oftugon,  <br>
</dd>
<dt>1505</dt>
<dd>
&thorn;urh heardne hyge,  &#160; &#160; &#160; &#160;  hr&aelig;gles nacedum,  <br>
moses meteleasum.  &#160; &#160; &#160; &#160;  &thorn;eah hy him &thorn;urh minne noman  <br>
werge, wonhale,  &#160; &#160; &#160; &#160;  w&aelig;tan b&aelig;dan,  <br>
drynces gedreahte,  &#160; &#160; &#160; &#160;  dugu&thorn;a lease,  <br>
&thorn;urste ge&thorn;egede,  &#160; &#160; &#160; &#160;  ge him &thorn;riste oftugon.  <br>
</dd>
<dt>1510</dt>
<dd>
Sarge ge ne sohton,  &#160; &#160; &#160; &#160;  ne him sw&aelig;slic word  <br>
frofre gespr&aelig;con,  &#160; &#160; &#160; &#160;  &thorn;&aelig;t hy &thorn;y freoran hyge  <br>
mode gefengen.  &#160; &#160; &#160; &#160;  Eall ge &thorn;&aelig;t me dydan,  <br>
to hyn&thorn;um heofoncyninge.  &#160; &#160; &#160; &#160;  &thorn;&aelig;s ge sceolon hearde adreogan  <br>
wite to widan ealdre,  &#160; &#160; &#160; &#160;  wr&aelig;c mid deoflum ge&thorn;olian."  <br>
</dd>
<dt>1515</dt>
<dd>
&eth;onne &thorn;&aelig;r ofer ealle  &#160; &#160; &#160; &#160;  egeslicne cwide  <br>
sylf sigora weard,  &#160; &#160; &#160; &#160;  sares fulne,  <br>
ofer &thorn;&aelig;t f&aelig;ge folc  &#160; &#160; &#160; &#160;  for&eth; forl&aelig;te&eth;,  <br>
cwi&eth; to &thorn;ara synfulra  &#160; &#160; &#160; &#160;  sawla fe&thorn;an:  <br>
"Fara&eth; nu, awyrgde,  &#160; &#160; &#160; &#160;  willum biscyrede  <br>
</dd>
<dt>1520</dt>
<dd>
engla dreames,  &#160; &#160; &#160; &#160;  on ece fir  <br>
&thorn;&aelig;t w&aelig;s Satane  &#160; &#160; &#160; &#160;  ond his gesi&thorn;um mid,  <br>
deofle gegearwad  &#160; &#160; &#160; &#160;  ond &thorn;&aelig;re deorcan scole,  <br>
hat ond heorogrim.  &#160; &#160; &#160; &#160;  On &thorn;&aelig;t ge hreosan sceolan!"  <br>
Ne magon hi &thorn;onne gehynan  &#160; &#160; &#160; &#160;  heofoncyninges bibod,  <br>
</dd>
<dt>1525</dt>
<dd>
r&aelig;dum birofene.  &#160; &#160; &#160; &#160;  Sceolon ra&thorn;e feallan  <br>
on grimne grund  &#160; &#160; &#160; &#160;  &thorn;a &aelig;r wi&thorn; gode wunnon.  <br>
Bi&eth; &thorn;onne rices weard  &#160; &#160; &#160; &#160;  re&thorn;e ond meahtig,  <br>
yrre ond egesful.  &#160; &#160; &#160; &#160;  Ondweard ne m&aelig;g  <br>
on &thorn;issum foldwege  &#160; &#160; &#160; &#160;  feond gebidan.  <br>
</dd>
<dt>1530</dt>
<dd>
Swape&eth; sigemece  &#160; &#160; &#160; &#160;  mid &thorn;&aelig;re <b>swi&eth;ran</b> hond  <br>
&thorn;&aelig;t on &thorn;&aelig;t deope d&aelig;l  &#160; &#160; &#160; &#160;  deofol gefealla&eth;  <br>
in sweartne leg,  &#160; &#160; &#160; &#160;  synfulra here  <br>
under foldan sceat,  &#160; &#160; &#160; &#160;  f&aelig;ge g&aelig;stas  <br>
on wra&thorn;ra wic,  &#160; &#160; &#160; &#160;  womfulra scolu  <br>
</dd>
<dt>1535</dt>
<dd>
werge to forwyrde  &#160; &#160; &#160; &#160;  on witehus,  <br>
dea&eth;sele deofles.  &#160; &#160; &#160; &#160;  Nales dryhtnes gemynd  <br>
si&thorn;&thorn;an geseca&eth;,  &#160; &#160; &#160; &#160;  synne ne aspringa&eth;,  <br>
&thorn;&aelig;r hi leahtrum fa,  &#160; &#160; &#160; &#160;  lege gebundne,  <br>
swylt &thorn;rowia&eth;.  &#160; &#160; &#160; &#160;  Bi&eth; him synwracu  <br>
</dd>
<dt>1540</dt>
<dd>
ondweard undyrne;  &#160; &#160; &#160; &#160;  &thorn;&aelig;t is ece cwealm.  <br>
Ne m&aelig;g &thorn;&aelig;t hate d&aelig;l  &#160; &#160; &#160; &#160;  of heolo&eth;cynne  <br>
in sinnehte  &#160; &#160; &#160; &#160;  synne forb&aelig;rnan  <br>
to widan feore,  &#160; &#160; &#160; &#160;  wom of &thorn;&aelig;re sawle,  <br>
ac &thorn;&aelig;r se deopa sea&eth;  &#160; &#160; &#160; &#160;  dreorge fede&eth;,  <br>
</dd>
<dt>1545</dt>
<dd>
grundleas gieme&eth;  &#160; &#160; &#160; &#160;  g&aelig;sta on &thorn;eostre,  <br>
&aelig;le&eth; hy mid &thorn;y ealdan lige,  &#160; &#160; &#160; &#160;  ond mid &thorn;y egsan forste,  <br>
wra&thorn;um wyrmum  &#160; &#160; &#160; &#160;  ond mid wita fela,  <br>
frecnum feorhgomum,  &#160; &#160; &#160; &#160;  folcum scende&eth;.  <br>
&thorn;&aelig;t we magon eahtan  &#160; &#160; &#160; &#160;  ond on an cwe&thorn;an,  <br>
</dd>
<dt>1550</dt>
<dd>
so&eth;e secgan,  &#160; &#160; &#160; &#160;  &thorn;&aelig;t se sawle weard,  <br>
lifes wisdom,  &#160; &#160; &#160; &#160;  forloren h&aelig;bbe,  <br>
se &thorn;e nu ne gieme&eth;  &#160; &#160; &#160; &#160;  hw&aelig;&thorn;er his g&aelig;st sie  <br>
earm &thorn;e eadig,  &#160; &#160; &#160; &#160;  &thorn;&aelig;r he ece sceal  <br>
&aelig;fter hingonge  &#160; &#160; &#160; &#160;  hamf&aelig;st wesan.  <br>
</dd>
<dt>1555</dt>
<dd>
Ne bisorga&eth; he  &#160; &#160; &#160; &#160;  synne to fremman,  <br>
wonhydig mon,  &#160; &#160; &#160; &#160;  ne he wihte hafa&eth;  <br>
hreowe on mode  &#160; &#160; &#160; &#160;  &thorn;&aelig;t him halig g&aelig;st  <br>
losige &thorn;urh leahtras  &#160; &#160; &#160; &#160;  on &thorn;as l&aelig;nan tid.  <br>
&eth;onne manscea&eth;a  &#160; &#160; &#160; &#160;  fore meotude forht,  <br>
</dd>
<dt>1560</dt>
<dd>
deorc on &thorn;am dome stande&eth;,  &#160; &#160; &#160; &#160;  ond dea&eth;e fah,  <br>
wommum awyrged,  &#160; &#160; &#160; &#160;  bi&eth; se w&aelig;rloga  <br>
fyres afylled.  &#160; &#160; &#160; &#160;  Feores unwyr&eth;e,  <br>
egsan ge&thorn;read,  &#160; &#160; &#160; &#160;  ondweard gode  <br>
won ond wliteleas  &#160; &#160; &#160; &#160;  hafa&eth; werges bleo,  <br>
</dd>
<dt>1565</dt>
<dd>
facentacen feores.  &#160; &#160; &#160; &#160;  &eth;onne firena bearn  <br>
tearum geota&eth;,  &#160; &#160; &#160; &#160;  &thorn;onne &thorn;&aelig;s tid ne bi&thorn;,  <br>
synne cwi&thorn;a&eth;;  &#160; &#160; &#160; &#160;  ac hy to si&eth; do&eth;  <br>
g&aelig;stum helpe,  &#160; &#160; &#160; &#160;  &eth;onne &thorn;&aelig;s giman nele  <br>
weoruda waldend,  &#160; &#160; &#160; &#160;  hu &thorn;a womscea&thorn;an  <br>
</dd>
<dt>1570</dt>
<dd>
hyra ealdgestreon  &#160; &#160; &#160; &#160;  on &thorn;a openan tid  <br>
sare greten.  &#160; &#160; &#160; &#160;  Ne bi&thorn; &thorn;&aelig;t sorga tid  <br>
leodum alyfed,  &#160; &#160; &#160; &#160;  &thorn;&aelig;t &thorn;&aelig;r l&aelig;cedom  <br>
findan mote,  &#160; &#160; &#160; &#160;  se &thorn;e nu his feore nyle  <br>
h&aelig;lo strynan  &#160; &#160; &#160; &#160;  &thorn;enden her leofa&eth;.  <br>
</dd>
<dt>1575</dt>
<dd>
Ne bi&eth; &thorn;&aelig;r &aelig;ngum godum  &#160; &#160; &#160; &#160;  gnorn &aelig;tywed,  <br>
ne n&aelig;ngum yflum wel,  &#160; &#160; &#160; &#160;  ac &thorn;&aelig;r &aelig;ghw&aelig;&thorn;er  <br>
anfealde gewyrht  &#160; &#160; &#160; &#160;  ondweard wige&eth;.  <br>
For&eth;on sceal <b>onettan,</b>  &#160; &#160; &#160; &#160;  se &thorn;e agan wile  <br>
lif &aelig;t meotude,  &#160; &#160; &#160; &#160;  &thorn;enden him leoht ond g&aelig;st  <br>
</dd>
<dt>1580</dt>
<dd>
somodf&aelig;st seon.  &#160; &#160; &#160; &#160;  He his sawle wlite  <br>
georne bigonge  &#160; &#160; &#160; &#160;  on godes willan,  <br>
ond <b>w&aelig;r</b> weor&eth;e  &#160; &#160; &#160; &#160;  worda ond d&aelig;da,  <br>
&thorn;eawa ond ge&thorn;onca,  &#160; &#160; &#160; &#160;  &thorn;enden him &thorn;eos woruld,  <br>
sceadum scri&thorn;ende,  &#160; &#160; &#160; &#160;  scinan mote,  <br>
</dd>
<dt>1585</dt>
<dd>
&thorn;&aelig;t he ne forleose  &#160; &#160; &#160; &#160;  on &thorn;as l&aelig;nan tid  <br>
his dreames bl&aelig;d  &#160; &#160; &#160; &#160;  ond his dagena rim,  <br>
ond his weorces wlite  &#160; &#160; &#160; &#160;  ond wuldres lean,  <br>
&thorn;&aelig;tte heofones cyning  &#160; &#160; &#160; &#160;  on &thorn;a halgan tid  <br>
so&eth;f&aelig;st syle&eth;  &#160; &#160; &#160; &#160;  to sigorleanum  <br>
</dd>
<dt>1590</dt>
<dd>
&thorn;am &thorn;e him on g&aelig;stum  &#160; &#160; &#160; &#160;  georne hyra&eth;.  <br>
&thorn;onne heofon ond hel  &#160; &#160; &#160; &#160;  h&aelig;le&thorn;a bearnum,  <br>
fira feorum,  &#160; &#160; &#160; &#160;  fylde weor&thorn;e&eth;.  <br>
Grundas swelga&eth;  &#160; &#160; &#160; &#160;  godes ondsacan,  <br>
lacende leg  &#160; &#160; &#160; &#160;  la&eth;wende men,  <br>
</dd>
<dt>1595</dt>
<dd>
&thorn;rea&eth; &thorn;eodscea&thorn;an,  &#160; &#160; &#160; &#160;  ond no &thorn;onan <b>l&aelig;te&eth;</b>  <br>
on gefean faran  &#160; &#160; &#160; &#160;  to feorhnere,  <br>
ac se bryne binde&eth;  &#160; &#160; &#160; &#160;  <b>bidf&aelig;stne</b> here,  <br>
feo&eth; firena bearn.  &#160; &#160; &#160; &#160;  Frecne me &thorn;ince&eth;  <br>
&thorn;&aelig;t &thorn;as g&aelig;stberend  &#160; &#160; &#160; &#160;  giman nella&eth;,  <br>
</dd>
<dt>1600</dt>
<dd>
men on mode,  &#160; &#160; &#160; &#160;  &thorn;onne man <b>fremma&eth;,</b>  <br>
hw&aelig;t him se waldend  &#160; &#160; &#160; &#160;  to wrace gesette,  <br>
la&thorn;um leodum.  &#160; &#160; &#160; &#160;  &thorn;onne lif ond dea&eth;  <br>
sawlum swelga&eth;.  &#160; &#160; &#160; &#160;  Bi&eth; susla hus  <br>
open ond o&eth;eawed,  &#160; &#160; &#160; &#160;  a&eth;logum ongean,  <br>
</dd>
<dt>1605</dt>
<dd>
&eth;&aelig;t sceolon fyllan  &#160; &#160; &#160; &#160;  firengeorne men  <br>
sweartum sawlum.  &#160; &#160; &#160; &#160;  &thorn;onne synna <b>to</b> <b>wrace</b>  <br>
scyldigra scolu  &#160; &#160; &#160; &#160;  ascyred weor&thorn;e&eth;  <br>
heane from halgum  &#160; &#160; &#160; &#160;  on hearmcwale.  <br>
&eth;&aelig;r sceolan &thorn;eofas  &#160; &#160; &#160; &#160;  ond &thorn;eodscea&thorn;an,  <br>
</dd>
<dt>1610</dt>
<dd>
lease ond forlegene,  &#160; &#160; &#160; &#160;  lifes ne wenan,  <br>
ond mansworan  &#160; &#160; &#160; &#160;  <b>mor&thorn;orlean</b> seon,  <br>
heard ond heorogrim.  &#160; &#160; &#160; &#160;  &thorn;onne hel nime&eth;  <br>
w&aelig;rleasra weorud,  &#160; &#160; &#160; &#160;  ond hi waldend giefe&eth;  <br>
feondum in forwyrd;  &#160; &#160; &#160; &#160;  fa &thorn;rowia&eth;  <br>
</dd>
<dt>1615</dt>
<dd>
ealdorbealu egeslic.  &#160; &#160; &#160; &#160;  Earm bi&eth; se &thorn;e wile  <br>
firenum gewyrcan,  &#160; &#160; &#160; &#160;  &thorn;&aelig;t he fah scyle  <br>
from his scyppende  &#160; &#160; &#160; &#160;  ascyred weor&eth;an  <br>
&aelig;t domd&aelig;ge  &#160; &#160; &#160; &#160;  to dea&eth;e ni&thorn;er,  <br>
under helle cinn  &#160; &#160; &#160; &#160;  in &thorn;&aelig;t hate fyr,  <br>
</dd>
<dt>1620</dt>
<dd>
under liges locan,  &#160; &#160; &#160; &#160;  &thorn;&aelig;r hy leomu r&aelig;ca&eth;  <br>
to bindenne  &#160; &#160; &#160; &#160;  ond to b&aelig;rnenne  <br>
ond to swingenne  &#160; &#160; &#160; &#160;  synna to wite.  <br>
&eth;onne halig g&aelig;st  &#160; &#160; &#160; &#160;  helle biluce&eth;,  <br>
mor&thorn;erhusa m&aelig;st,  &#160; &#160; &#160; &#160;  &thorn;urh meaht godes,  <br>
</dd>
<dt>1625</dt>
<dd>
fyres fulle,  &#160; &#160; &#160; &#160;  ond feonda here,  <br>
cyninges worde.  &#160; &#160; &#160; &#160;  Se bi&thorn; cwealma m&aelig;st  <br>
deofla ond monna!  &#160; &#160; &#160; &#160;  &thorn;&aelig;t is dreamleas hus,  <br>
&eth;&aelig;r &aelig;nig ne m&aelig;g  &#160; &#160; &#160; &#160;  <b>ower</b> losian  <br>
caldan clommum.  &#160; &#160; &#160; &#160;  Hy br&aelig;con cyninges word,  <br>
</dd>
<dt>1630</dt>
<dd>
beorht boca bibod;  &#160; &#160; &#160; &#160;  for&thorn;on hy abidan sceolon  <br>
in sinnehte,  &#160; &#160; &#160; &#160;  sar endeleas,  <br>
firend&aelig;dum fa,  &#160; &#160; &#160; &#160;  for&eth; &thorn;rowian,  <br>
&eth;a &thorn;e her <b>forhogdun</b>  &#160; &#160; &#160; &#160;  heofonrices &thorn;rym.  <br>
&thorn;onne &thorn;a gecorenan  &#160; &#160; &#160; &#160;  fore Crist bera&eth;  <br>
</dd>
<dt>1635</dt>
<dd>
beorhte fr&aelig;twe.  &#160; &#160; &#160; &#160;  Hyra bl&aelig;d leofa&eth;  <br>
&aelig;t domd&aelig;ge,  &#160; &#160; &#160; &#160;  agan dream mid gode  <br>
li&thorn;es lifes,  &#160; &#160; &#160; &#160;  &thorn;&aelig;s &thorn;e alyfed bi&thorn;  <br>
haligra gehwam  &#160; &#160; &#160; &#160;  on heofonrice.  <br>
&eth;&aelig;t is se e&thorn;el  &#160; &#160; &#160; &#160;  &thorn;e no geendad weor&thorn;e&eth;,  <br>
</dd>
<dt>1640</dt>
<dd>
ac &thorn;&aelig;r symle for&eth;  &#160; &#160; &#160; &#160;  synna lease  <br>
dream weardia&eth;,  &#160; &#160; &#160; &#160;  dryhten lofia&eth;,  <br>
leofne lifes weard,  &#160; &#160; &#160; &#160;  leohte biwundne,  <br>
sibbum biswe&eth;ede,  &#160; &#160; &#160; &#160;  sorgum biwerede,  <br>
dreamum gedyrde,  &#160; &#160; &#160; &#160;  dryhtne gelyfde.  <br>
</dd>
<dt>1645</dt>
<dd>
Awo to ealdre  &#160; &#160; &#160; &#160;  engla gemanan  <br>
bruca&eth; mid blisse,  &#160; &#160; &#160; &#160;  beorhte mid lisse,  <br>
freoga&eth; folces weard.  &#160; &#160; &#160; &#160;  F&aelig;der ealra geweald  <br>
hafa&eth; ond healde&eth;  &#160; &#160; &#160; &#160;  haligra weorud.  <br>
&eth;&aelig;r is engla song,  &#160; &#160; &#160; &#160;  eadigra blis,  <br>
</dd>
<dt>1650</dt>
<dd>
<b>&thorn;&aelig;r</b> is seo dyre  &#160; &#160; &#160; &#160;  dryhtnes onsien  <br>
eallum &thorn;am ges&aelig;lgum  &#160; &#160; &#160; &#160;  sunnan leohtra.  <br>
&eth;&aelig;r is leofra lufu,  &#160; &#160; &#160; &#160;  lif butan endedea&eth;e,  <br>
gl&aelig;d gumena weorud,  &#160; &#160; &#160; &#160;  giogu&eth; butan ylde,  <br>
heofondugu&eth;a &thorn;rym,  &#160; &#160; &#160; &#160;  h&aelig;lu butan sare,  <br>
</dd>
<dt>1655</dt>
<dd>
ryhtfremmendum  &#160; &#160; &#160; &#160;  r&aelig;st butan gewinne,  <br>
domeadigra  &#160; &#160; &#160; &#160;  d&aelig;g butan &thorn;eostrum,  <br>
beorht bl&aelig;des full,  &#160; &#160; &#160; &#160;  blis butan sorgum,  <br>
fri&eth; freondum bitweon  &#160; &#160; &#160; &#160;  for&eth; butan &aelig;festum,  <br>
ges&aelig;lgum on swegle,  &#160; &#160; &#160; &#160;  sib butan ni&thorn;e  <br>
</dd>
<dt>1660</dt>
<dd>
halgum on gemonge.  &#160; &#160; &#160; &#160;  Nis &thorn;&aelig;r hungor ne &thorn;urst,  <br>
sl&aelig;p ne swar leger,  &#160; &#160; &#160; &#160;  ne sunnan bryne,  <br>
ne cyle ne cearo,  &#160; &#160; &#160; &#160;  ac &thorn;&aelig;r cyninges giefe  <br>
awo bruca&eth;  &#160; &#160; &#160; &#160;  eadigra gedryht,  <br>
weoruda wlitescynast,  &#160; &#160; &#160; &#160;  wuldres mid dryhten.  <br>
</dd>
</dl>
</BODY>
</HTML>
